<!doctype html>
<!--#if expr="$HTTP_COOKIE=/fonts\-loaded\=true/" -->
<html lang=hu class="fonts-loaded" xmlns:og="http://ogp.me/ns#" xmlns:fb="http://www.facebook.com/2008/fbml">
<!--#else -->
<html lang=hu xmlns:og="http://ogp.me/ns#" xmlns:fb="http://www.facebook.com/2008/fbml">
<!--#endif -->





<meta charset=utf-8>
<meta content="ie=edge" http-equiv=x-ua-compatible>

<link href="../../fonts/kner-antikva-regular.woff2" rel=preload as=font type="font/woff2" crossorigin>
<link href="../../fonts/kner-antikva-italic.woff2" rel=preload as=font type="font/woff2" crossorigin>

<meta content="width=device-width, initial-scale=1" name=viewport>
<link href="css/main.css" rel=stylesheet>
<!--[if lt IE 9]><script src=js/html5shiv-printshiv.js></script><![endif]-->

<link href="img/favicon-trag.ico" rel="shortcut icon" sizes=16x16>
<link href="img/apple-touch-icon-trag.png" rel=apple-touch-icon>


<title>Az ember tragédiája – Madách Imre</title>
<meta content="Madách Imre Az ember tragédiájának felújított, kritikai kiadáson alapuló szövege." name=description>

<meta property="og:image" content="http://i.imgur.com/NrhKRwz.jpg">












<main>



<header>


  <h1>
    <span class=the>Az</span><br> 
    <span class=title-top>ember</span> 
    <span class=title-bottom>tragédiája</span> 
    <span class=genre>drámai költemény</span> 
    <span class=written>írta</span><br> 
    <span class=madach>Madách Imre</span>
  </h1>


  <nav id=tartalom>

    <div class=menu><a href="tragedia.html#tartalom">≡</a></div>

    <ul>
      <li><a href="tragedia.html#elso-szin"><span>Első szín </span><span>Menny</span></a>
      <li><a href="tragedia.html#masodik-szin"><span>Második szín </span><span>Paradicsom</span></a>
      <li><a href="tragedia.html#harmadik-szin"><span>Harmadik szín </span><span>Paradicsomon kívül</span></a>
      <li><a href="tragedia.html#negyedik-szin"><span>Negyedik szín </span><span>Egyimptom</span></a>
      <li><a href="tragedia.html#otodik-szin"><span>Ötödik szín </span><span>Athén</span></a>
      <li><a href="tragedia.html#hatodik-szin"><span>Hatodik szín </span><span>Róma</span></a>
      <li><a href="tragedia.html#hetedik-szin"><span>Hetedik szín </span><span>Konstantinápoly</span></a>
      <li><a href="tragedia.html#nyolcadik-szin"><span>Nyolcadik szín </span><span>Prága</span></a>
      <li><a href="tragedia.html#kilencedik-szin"><span>Kilencedik szín </span><span>Párizs</span></a>
      <li><a href="tragedia.html#tizedik-szin"><span>Tizedik szín </span><span>Prága</span></a>
      <li><a href="tragedia.html#tizenegyedik-szin"><span>Tizenegyedik szín </span><span>London</span></a>
      <li><a href="tragedia.html#tizenkettedik-szin"><span>Tizenkettedik szín </span><span>Falanszter</span></a>
      <li><a href="tragedia.html#tizenharmadik-szin"><span>Tizenharmadik szín </span><span>Űr</span></a>
      <li><a href="tragedia.html#tizennegyedik-szin"><span>Tizennegyedik szín </span><span>Jégvidék</span></a>
      <li><a href="tragedia.html#tizenotodik-szin"><span>Tizenötödik szín </span><span>Paradicsomon kívül</span></a>
      <li><a href="tragedia.html#hivatkozasok"><span>Hivatkozások </span><span>Tanulmányok, hasznos linkek</span></a>
      <li><a href="http://drama.elte.hu/"><span>Tíz magyar dráma </span><span>Vissza a főoldalra</span></a>
    </ul>
  </nav>

</header>









<section id=elso-szin>

<h2><a href="tragedia.html#elso-szin">ELSŐ SZÍN</a></h2>

<p>(<i>A mennyekben. Az úr dicstől környezetten trónján.<br> Angyalok serege térden.<br> A négy főangyal a trón mellett áll. Nagy fényesség.</i>)

<p>ANGYALOK KARA<br>
Dicsőség a magasban Istenünknek,<br>
Dicsérje őt a föld és a nagy ég,<br>
Ki egy szavával híva létre mindent,<br>
S pillantásától függ ismét a vég.<br>
Ő az erő, tudás, gyönyör egésze,<br>
Részünk csak az árny, mellyet ránk vetett,<br>
Imádjuk őt a végtelen kegyért, hogy<br>
Fényében illy osztályrészt engedett.<br>
Megtestesült az örökös nagy eszme,<br>
Im, a teremtés béfejezve már,<br>
S az Úr mindentől, mit lehelni enged,<br>
Méltó adót szent zsámolyára vár.

<p>AZ ÚR<br>
Be van fejezve a nagy mű, igen.<br>
A gép forog, az alkotó pihen.<br>
Évmilliókig eljár tengelyén,<br>
Mig egy kerékfogát ujítni kell.<br>
Fel hát, világim véd-nemtői, fel,<br>
Kezdjétek végtelen pályátokat.<br>
Gyönyörködjem még egyszer bennetek,<br>
Amint elzúgtok lábaim alatt.<br>
(<i>A csillagok védszellemei különböző<br> nagyságú, színű, egyes, kettes csillaggömböket,<br> üstökösöket és ködcsillagokat görgetve rohannak el<br> a trón előtt. Szférák zenéje halkan.</i>)

<p>ANGYALOK KARA<br>
Milyen büszke láng-golyó jő<br>
Önfényében elbízottan,<br>
S egy szerény csillagcsoportnak<br>
Épp ő szolgál öntudatlan. –<br>
Pislog e parányi csillag,<br>
Azt hinnéd, egy gyönge lámpa,<br>
S mégis millió teremtés<br>
Mérhetetlen nagy világa. –<br>
Két golyó küzd egymás ellen<br>
Összehullni, szétsietni:<br>
S e küzdés a nagyszerű fék,<br>
Pályáján továbbvezetni. –<br>
Mennydörögve zúg amaz le,<br>
Távulnan rettegve nézed:<br>
S kebelében milljó lény lel<br>
Boldogságot, enyhe béket. –<br>
Mily szerény ott – egykor majdan<br>
Csillaga a szerelemnek,<br>
Óvja őt meg ápoló kéz,<br>
Vígaszúl a földi nemnek. –<br>
Ott születendő világok,<br>
Itt enyészők koporsója:<br>
Intő szózat a hiúnak,<br>
Csüggedőnek biztatója. –<br>
Rendzavarva jő amott az<br>
Üstökös rettentő képe:<br>
S ím, az Úr szavát meghallva,<br>
Rend lesz útja ferdesége. –<br>
Jössz te, kedves ifju szellem,<br>
Változó világgömböddel,<br>
Aki gyászt és fénypalástot,<br>
Zöld s fehér mezt váltogatsz fel.<br>
A nagy ég áldása rajtad!<br>
Csak előre csüggedetlen;<br>
Kis határodon nagy eszmék<br>
Fognak lenni küzdelemben.<br>
S bár a szép s rút, a mosoly s könny,<br>
Mint tavasz s tél, kört vesz rajta,<br>
Fénye, árnya lészen együtt:<br>
Az Úr kedve és haragja.<br>
(<i>A csillagok védszellemei elvonultak.</i>)

<p>GÁBOR FŐANGYAL<br>
Ki a végetlen űrt kimérted,<br>
Anyagot alkotván beléje,<br>
Mely a nagyságot s messzeséget<br>
Egyetlen szódra hozta létre:<br>
<span class=nospace title="(héber–latin) üdv, dicsőség">Hozsána</span> néked, Eszme! (<i>Leborul.</i>)

<p>MIHÁLY FŐANGYAL<br>
Ki az örökké változandót,<br>
S a változatlant egyesíted,<br>
Végetlent és időt alkotva,<br>
Egyéneket és nemzedéket:<br>
Hozsána néked, Erő! (<i>Leborul.</i>)

<p>RÁFAEL FŐANGYAL<br>
Ki boldogságot árjadoztatsz,<br>
A testet öntudatra hozva,<br>
És bölcseséged részesévé<br>
Egész világot felavatva:<br>
Hozsána néked, Jóság! (<i>Leborul.</i>)<br>
(<i>Szünet</i>)

<p>AZ ÚR<br>
S te, Lucifer, hallgatsz, önhitten állsz,<br>
Dicséretemre nem találsz-e szót,<br>
Vagy nem tetszik tán, amit alkoték?

<p>LUCIFER<br>
S mi tessék rajta? Hogy nehány anyag<br>
Más-más tulajdonokkal felruházva,<br>
Miket előbb, hogysem nyilatkozának,<br>
Nem is sejtettél bennök, úgy lehet,<br>
Vagy, ha igen, másítni nincs erőd,<br>
Nehány golyóba összevissza gyúrva,<br>
Most vonzza, űzi és taszítja egymást,<br>
Nehány féregben öntudatra kél,<br>
Míg minden megtelt, míg minden kihűlt,<br>
És megmarad a semleges salak. –<br>
Az ember ezt, ha egykor ellesi,<br>
Vegykonyhájában szintén megteszi. –<br>
Te nagy konyhádba helyzéd embered,<br>
S elnézed néki, hogy kontárkodik,<br>
Kotyvaszt, s magát Istennek képzeli.<br>
De hogyha elfecsérli s rontja majd<br>
A főztet, akkor gyúlsz késő haragra.<br>
Pedig mit vársz mást egy műkedvelőtől? –<br>
Aztán mivégre az egész teremtés?<br>
Dicsőségedre írtál költeményt,<br>
Beléhelyezted egy rossz gépezetbe,<br>
És meg nem únod véges-végtelen,<br>
Hogy az a nóta mindig úgy megyen.<br>
Méltó-e illyen aggastyánhoz e<br>
Játék, melyen csak gyermekszív hevülhet?<br>
Hol sárba gyúrt kis szikra mímeli<br>
Urát, de torzalak csak, képe nem;<br>
Végzet, szabadság egymást üldözi,<br>
S hiányzik az összhangzó értelem. –

<p>AZ ÚR<br>
Csak hódolat illet meg, nem birálat.

<p>LUCIFER<br>
Nem adhatok mást, csak mi lényegem.<br>
(<i>Az angyalokra mutatva</i>)<br>
Dicsér eléggé e hitvány sereg,<br>
És illik is, hogy ők dicsérjenek.<br>
Te szülted őket, mint árnyát a fény,<br>
De mindöröktől fogva élek én.

<p>AZ ÚR<br>
Hah, szemtelen! Nem szült-e az anyag,<br>
Hol volt köröd, hol volt erőd előbb?

<p>LUCIFER<br>
Ezt tőled én is szintúgy kérdhetem.

<p>AZ ÚR<br>
Én végtelen időtől tervezem,<br>
S már bennem élt, mi mostan létesült.

<p>LUCIFER<br>
S nem érzéd-é eszméid közt az űrt,<br>
Mely minden létnek gátjaul vala<br>
S teremtni kényszerültél általa?<br>
Lucifer volt e gátnak a neve,<br>
Ki a tagadás ősi szelleme. –<br>
Győztél felettem, mert az végzetem,<br>
Hogy harcaimban bukjam szüntelen,<br>
De új erővel felkeljek megint.<br>
Te anyagot szültél, én tért nyerék,<br>
Az élet mellett ott van a halál,<br>
A boldogságnál a lehangolás,<br>
A fénynél árnyék, kétség és remény. –<br>
Ott állok, látod, hol te, mindenütt,<br>
S ki így ösmérlek, még hódoljak-e?

<p>AZ ÚR<br>
Hah, pártos szellem! El előlem, el,<br>
Megsemmíthetnélek, de nem teszem,<br>
Száműzve minden szellemkapcsolatból<br>
Küzdj a salak közt, gyűlölt, ídegen.<br>
S rideg magányod fájó érzetében<br>
Gyötörjön a végetlen gondolat:<br>
Hogy hasztalan rázod porláncodat,<br>
Csatád hiú, az Úrnak ellenében.

<p>LUCIFER<br>
Nem úgy, ily könnyen nem löksz el magadtól,<br>
Mint hitvány eszközt, mely felesleges lett. –<br>
Együtt teremténk: osztályrészemet<br>
Követelem.

<p>AZ ÚR (<i>gúnnyal</i>)<br>
<span class=ind1>Legyen, amint kivánod.</span><br>
Tekints a földre, Éden fái közt<br>
E két sudar fát a kellő középen<br>
Megátkozom, aztán tiéd legyen.

<p>LUCIFER<br>
Fukar kezekkel mérsz, de hisz nagy úr vagy,<br>
S egy talpalatnyi föld elég nekem,<br>
Hol a tagadás lábát megveti,<br>
Világodat meg fogja dönteni. (<i>Indul.</i>)

<p>ANGYALOK KARA<br>
El Isten színétől, megátkozott,<br>
Hozsán’ az Úrnak, ki törvényt hozott. –

</section>












<section id=masodik-szin>

<h2><a href="tragedia.html#masodik-szin">MÁSODIK SZÍN</a></h2>

<p>(<i>A paradicsomban. Középen a tudás<br> és az örökélet fái. Ádám és Éva jőnek, különféle állatok<br> szelíd bizalommal környezik őket.<br> Az ég nyílt kapuján dics [glória] sugárzik elő, s angyali karok<br> halk harmóniája hallik. Verőfényes nap.</i>)

<p>ÉVA<br>
Ah, élni, élni: milly édes, mi szép!

<p>ÁDÁM<br>
És úrnak lenni mindenek felett.

<p>ÉVA<br>
Érezni, hogy gondoskodnak felőlünk,<br>
És mindezért csupán hálát rebegnünk<br>
Ahhoz, ki nyújtja mind e kéjeket.

<p>ÁDÁM<br>
A függés, látom, életelv neked. –<br>
Szomjúzom, Éva, nézd, mi csábosan<br>
Néz e gyümölcs ránk.

<p>ÉVA <span class=ind2>Majd szakítok egyet.</span>

<p>AZ ÚR SZAVA<br>
Megállj, megállj, egész földet neked<br>
Adám, csak e két fát kerüld, kerüld,<br>
Más szellem óvja csábgyümölcseit,<br>
S halállal hal meg, aki élvezi. –<br>
Amott piroslik a szőlőgerezd,<br>
Ott enyhe árnyék kínál nyúgalommal,<br>
Ragyogó délnek tikkasztó hevében.

<p>ÁDÁM<br>
Csodás parancs, de úgy látszik, komoly.

<p>ÉVA<br>
Mért szebb e két fa, mint más; vagy miért<br>
Épp ez tilalmas?

<p>ÁDÁM <span class=ind3>Hát mért kék az ég,</span><br>
Miért zöld e liget – Elég, hogy úgy van. –<br>
Kövessük a szót, jőj utánam, Éva.<br>
(<i>Letelepednek egy lugosban.</i>)

<p>ÉVA<br>
Hajolj keblemre, én meg majd legyezlek.<br>
(<i>Nagy szélroham, Lucifer a lombok között megjelenik.</i>)

<p>ÁDÁM<br>
Hah, nő! Mi ez, nem hallék még hasonlót.<br>
Miként ha ellenséges idegen<br>
Erő tört volna rajtunk.

<p>ÉVA <span class=ind4>Reszketek,</span><br>
Az égi zengzet is elhallgatott.

<p>ÁDÁM<br>
Itt kebleden, úgy tetszik, hallom azt még.

<p>ÉVA<br>
Én meg, ha ott fenn a dics elborúl,<br>
Itt lenn találom azt szemedben, Ádám.<br>
Hol is lelhetném másutt kívüled,<br>
Kit létre is csak hő vágyad hozott,<br>
Mint fényárjában a fejdelmi nap<br>
– A mindenségben árván hogy ne álljon –<br>
A víz szinére festi önmagát<br>
S enyelg vele, örül, hogy társa van,<br>
Nagylelküen felejtvén, hogy csupán<br>
Saját tüzének halvány mása az,<br>
Mely véle együtt semmivé borulna.

<p>ÁDÁM<br>
Ne szólj igy, Éva, meg ne szégyeníts.<br>
Mi a hang, hogy ha nincs, ki értené?<br>
Mi a sugár, ha szín nem fogja fel?<br>
Mi volnék én, ha mint visszhang- s virágban,<br>
Benned szebb létre nem feselne létem,<br>
Melyben saját magam szerethetem?

<p>LUCIFER<br>
E lágy enyelgést mért is hallgatom? –<br>
Elfordulok, másképp oly szégyen ér még,<br>
Hogy a hideg, számító értelem<br>
Megírigylendi a gyermekkedélyt.<br>
(<i>Egy madárka énekelni kezd egy közel ágon.</i>)

<p>ÉVA<br>
Hallgasd csak, Ádám, óh, mondd, érted-é<br>
E kis bohó szerelmes énekét?

<p>ÁDÁM<br>
Én a patak zugását hallgatám,<br>
És azt találom, szintén így dalolt.

<p>ÉVA<br>
Minő csodás összhang ez, kedvesem,<br>
E sokszerű szó és egy értelem. –

<p>LUCIFER<br>
Mit késem ennyit? Fel munkára, fel,<br>
Megesküvém vesztökre, veszniök kell.<br>
S kétkedve állok mégis újra meg,<br>
Nem küzdök-é hiába a tudás,<br>
A nagyravágyás csábos fegyverével<br>
Őellenek, kik közt, mint menhely áll,<br>
Mely lankadástól óvja szívöket,<br>
Emelve a bukót: az érzelem.<br>
De mit töprengek. Az nyer, aki mer.<br>
(<i>Új szélroham. Lucifer a megrettenő emberpár<br> előtt megjelenik. A dics elborul. Lucifer kacag.</i>)<br>
Mit álmélkodtok? –<br>
(<i>Évához, ki futásnak indul.</i>)<br>
<span class=ind5>Óh, megállj, kecses hölgy!</span><br>
Engedd egy percre, hogy csodáljalak.<br>
(<i>Éva megáll s lassanként felbátorodik.</i>)<br>
(<i>félre</i>)<br>
E mintakép milljószor újuland meg.<br>
(<i>fent</i>)<br>
Ádám, te félsz?

<p>ÁDÁM <span>Tőled, hitvány alak?</span>

<p>LUCIFER (<i>félre</i>)<br>
Ez is jó ős a büszke férﬁnemnek.<br>
(<i>fent</i>)<br>
Üdvöz légy, szellemtestvér!

<p>ÁDÁM <span class=ind5>Mondd, ki vagy?</span><br>
Alulról jössz-e hozzánk, vagy felülről?

<p>LUCIFER<br>
Amint tetszik, nálunk ez egyre megy.

<p>ÁDÁM<br>
Nem tudtam, hogy van ember még kivűlünk.

<p>LUCIFER<br>
Hohó! Nagyon sok van még, mit te nem tudsz,<br>
S nem is fogsz tudni. Vagy a jámbor agg<br>
Azért teremtett volna-é <span class=nospace title="a föld porából">porondból</span>,<br>
Hogy a világot ossza meg veled?<br>
Te őt dicséred, ő téged kitart,<br>
Megmondja, végy ebből és félj amattól,<br>
Óv és vezet, mint gyapjas állatot;<br>
Hogy eszmélj, szükséged nem is lehet.

<p>ÁDÁM<br>
Hogy eszméljek? – S nem eszmélnék-e hát:<br>
Nem érzem-é az áldó napsugárt,<br>
A létezésnek édes örömét<br>
És Istenemnek végtelen kegyét,<br>
Ki engemet tőn e föld istenévé?

<p>LUCIFER<br>
Ezt tartja tán az a kis féreg is,<br>
Mely a gyümölcsöt eszi el előled,<br>
Meg a sas, melly a kis madárra csap.<br>
Avagy mi tesz nemesbbé tégedet?<br>
Egy szikra az, mely bennetek dereng,<br>
Egy végtelen erőnek mozzanása;<br>
S mint a pataknak egyes habjai,<br>
Egy percre felcsillogva visszahullnak<br>
Közös medröknek szürke mélyibe. –<br>
Igen, tán volna egy, a gondolat,<br>
Mely öntudatlan szűdben dermedez,<br>
Ez nagykorúvá tenne, önerődre<br>
Bízván, hogy válassz jó és rossz között,<br>
Hogy önmagad intézzed sorsodat,<br>
S a gondviselettől felmentene.<br>
De trágyaféregül tán jobb neked<br>
Tenyészni kis körödnek lágy ölében,<br>
S tudás nélkűl elfogyni életeddel. –<br>
Nagy kényelem a megnyugvás hitünkben;<br>
Nemes, de terhes, önlábunkon állni. –

<p>ÁDÁM<br>
Nagy dolgokat mondsz, szédülök belé.

<p>ÉVA<br>
Én lelkesűlök, szép s új dolgokat mondsz.

<p>LUCIFER<br>
De a tudás nem volna még elég;<br>
Hogy testesüljön nagyszerű müvekben,<br>
A halhatatlanság is kellene.<br>
Mit képes tenni az arasznyi lét?<br>
E két fa rejti mind e birtokot,<br>
S ettől tiltott el, aki alkotott.<br>
Tudsz, mint az Isten, azt ha élvezed,<br>
Ettől örökifjú marad kecsed.

<p>ÉVA<br>
Mégis kegyetlen a mi alkotónk!

<p>ÁDÁM<br>
De hátha megcsalsz?<br>
(<i>A dics kissé kitisztul.</i>)

<p>ÉGI KAR<span class=ind9>Jaj neked, világ,</span><br>
Az ős tagadás kisért.

<p>AZ ÚR SZAVA<span class=ind10>Ember, vigyázz!</span>

<p>ÁDÁM<br>
Mi hang ez ismét?

<p>LUCIFER <span>A szél gallyakat ráz.</span><br>
<span class=ind12>Segítsetek</span><br>
<span class=ind12>Ti elemek,</span><br>
<span class=ind12>Az embert nektek</span><br>
<span class=ind12>Szerezni meg. –</span><br>
(<i>Szélroham, a dics elborul.</i>)<br>
E két fa az enyém!

<p>ÁDÁM <span class=ind11>Ki vagy tehát te?</span><br>
Hisz ollyannak tűnsz fel, mint mi vagyunk.

<p>LUCIFER<br>
Nézd ott a sast, mely felhők közt kovályg,<br>
Nézd e vakondot, földet túrva lenn,<br>
Mindkettőt más-más láthatár övedzi.<br>
A szellemország látköröd-kivül van,<br>
És ember az, mi legmagasb neked.<br>
Az ebnek is eb legfőbb ídeálja,<br>
S megtisztel, hogyha társaul fogad.<br>
De éppen úgy, miként te őt lenézed,<br>
És állsz felette végzete gyanánt,<br>
Áldást vagy átkot szórva istenül rá,<br>
Épp úgy tekintünk rátok mi alá,<br>
A szellemország büszke részesi.

<p>ÁDÁM<br>
S azoknak volnál hát te egyike?

<p>LUCIFER<br>
Igen, erősek közt a leghatalmasb,<br>
Ki ottan álltam az Úr trónja mellett,<br>
S legszebb dicséből osztályom kĳárt.

<p>ÁDÁM<br>
Mért nem maradtál hát a fényes égben,<br>
E porvilágra mért jövél közénk?

<p>LUCIFER<br>
Meguntam ott a második helyet,<br>
Az egyhangú, szabályos életet,<br>
Éretlen gyermek-hangu égi kart,<br>
Mely mindég dícsér, rossznak mit se tart.<br>
Küzdést kivánok, diszharmóniát,<br>
Mely új erőt szül, új világot ád,<br>
Hol a lélek magában nagy lehet,<br>
Hová, ki bátor, az velem jöhet.

<p>ÁDÁM<br>
Megmondta Isten, hogy büntetni fog,<br>
Ha más utat választunk, mint kitűzött.

<p>ÉVA<br>
Miért büntetne? – Hisz, ha az utat<br>
Kitűzte, mellyen hogy menjünk, kivánja,<br>
Egyúttal ollyanná is alkotott,<br>
Hogy vétkes hajlam másfelé ne vonjon.<br>
Vagy mért állított mély örvény fölé,<br>
Szédelgő fejjel, kárhozatra szánva. –<br>
Ha meg a bűn szintén tervében áll,<br>
Mint a vihar verőfényes napok közt,<br>
Ki mondja azt vétkesbnek, mert zajong,<br>
Mint azt, mivel éltetve melegít?

<p>LUCIFER<br>
Lám, megjelent az első bölcselő!<br>
Nagy sor jövend utánad, szép hugom,<br>
Mely milljó úton ezt vitatja újra;<br>
A tébolydába téved sok közűlök,<br>
Sok visszaretten, révbe egy sem ér.<br>
Hát hagyjatok fel az okoskodással,<br>
Minden dolognak oly sok színe van,<br>
Hogy aki mindazt végigészleli,<br>
Kevesbet tud, mint első pillanatra,<br>
S határozatra jőni rá nem ér.<br>
A tett halála az okoskodás. –

<p>ÉVA<br>
Én hát szakítok egyet a gyümölcsből.

<p>ÁDÁM<br>
Megátkozá az Úr.<br>
(<i>Lucifer kacag.</i>)<br>
<span class=ind4>De csak szakíts.</span><br>
Jőjön reánk, minek ránk jőni kell,<br>
Legyünk tudók, mint Isten.<br>
(<i>A tudás almáját előbb Éva, aztán Ádám megízleli.</i>)

<p>ÉVA <span class=ind6>S e felett</span><br>
Örökké ifjak. –

<p>LUCIFER <span class=ind10>Erre, erre csak.</span><br>
A halhatatlanságnak fája ez.<br>
Siessetek hát!<br>
(<i>A másik fa felé vonja őket, egy <span class=nospace title="(héber) szárnyas lény, angyal">kerub</span><br> lángoló karddal útjokat állja.</i>)

<p>KERUB <span class=ind12>Félre, bűnösök.</span>

<p>AZ ÚR SZAVA<br>
Ádám, Ádám! Elhagytál engemet,<br>
Elhagylak én is, lásd, mit érsz magadban.

<p>ÉVA<br>
Végünk van.

<p>LUCIFER <span class=ind13>Csüggedtek?</span>

<p>ÁDÁM <span class=ind14>Korántse hidd.</span><br>
Csak ébredésem borzongása ez. –<br>
El innen, hölgyem, bárhová – el, el!<br>
Idegen már s kietlen ez a hely.

<p>ÉGI KAR<br>
Ah, sírjatok testvéri könnyeket,<br>
Győz a hazugság – a föld elveszett. –

</section>










<section id=harmadik-szin>

<h2><a href="tragedia.html#harmadik-szin">HARMADIK SZÍN</a></h2>

<p>(<i>Pálmafás vidék a paradicsomon kívül.<br> Kis durva fakaliba. Ádám cövekeket ver le kerítésül.<br> Éva lugost alkot. Lucifer.</i>)

<p>ÁDÁM<br>
Ez az enyém. A nagy világ helyett<br>
E tér lesz otthonom. Birok vele,<br>
Megvédem azt a kártevő vadaktól,<br>
És kényszerítem nékem termeni.

<p>ÉVA<br>
Én meg lugost csinálok, éppen ollyat,<br>
Mint az előbbi, s így körénk varázsolom<br>
A vesztett Édent.

<p>LUCIFER <span class=ind15>Vajh, mi nagy szavat</span><br>
Mondottatok ki. A család s tulajdon<br>
Lesz a világnak kettes mozgatója,<br>
Melytől minden kéj s kín születni fog.<br>
És e két eszme nő majd szüntelen,<br>
Amíg belőle hon lesz és ipar,<br>
Szülője minden nagynak és nemesnek,<br>
És felfalója önnön gyermekének.

<p>ÁDÁM<br>
Rejtélyeket beszélsz. Igérted a<br>
Tudást, az ösztön kéjéről lemondtam<br>
Érette, hogy, bár küzdve, nagy legyek.<br>
S mi az eredmény.

<p>LUCIFER <span>Hát nem érzed-e?</span>

<p>ÁDÁM<br>
Érzem, hogy Isten amint elhagyott,<br>
Üres kézzel taszítván a magányba,<br>
Elhagytam én is. Önmagam levék<br>
Enistenemmé, és amit kivívok,<br>
Méltán enyém. Erőm ez, s büszkeségem.

<p>LUCIFER (<i>félre</i>)<br>
Hiú báb, mostan ﬁttyet hánysz az égnek,<br>
Meglátjuk szíved, villámok ha égnek.

<p>ÉVA<br>
Nekem meg büszkeségem az csupán,<br>
Hogy a világnak anyja én leszek.

<p>LUCIFER (<i>félre</i>)<br>
Dicső eszmény, mit e nő szíve hord,<br>
Megörökítni a bűnös nyomort.

<p>ÁDÁM<br>
Mit is köszönjek néki? Puszta létem?<br>
Hisz ez a lét, ha érdemes leszen<br>
Terhére, csak fáradságom gyümölcse.<br>
A kéjet, amit egy ital viz ád,<br>
Szomjam hevével kell kiérdemelnem,<br>
A csók mézének ára ott vagyon –<br>
Amely nyomán jár – a lehangolásban.<br>
De hogyha a hálának csatja mind<br>
Le is hullt rólam, bár szabad levék<br>
Alkotni sorsom és újból lerontni,<br>
Tapogatózva amit tervezék –<br>
Ahhoz segélyed sem kellett talán,<br>
Megbírta volna azt saját erőm.<br>
S te nem mentél meg a súlyos bilincstől,<br>
Mellyel testem por földéhez csatol.<br>
Érzem, bár nem tudom nevét, mi az,<br>
Talán egy hajszál – annál szégyenebb –,<br>
Mi korlátozza büszke lelkemet.<br>
Nézd, ugranám, és testem visszahull,<br>
Szemem, fülem lemond szolgálatáról,<br>
Ha a távolnak kémlem titkait;<br>
S ha képzetem magasb körökbe von,<br>
Az éhség kényszerít, hunyászkodottan<br>
Leszállni ismét a tiprott anyaghoz.

<p>LUCIFER<br>
Ezen kötél erősb, mint én vagyok.

<p>ÁDÁM<br>
Ah, úgy te gyönge szellem vagy igen,<br>
Ha e láthatlan pókháló, e semmi,<br>
Mit százezer lény észre sem veszen,<br>
S hálója közt szabadság érzetével<br>
Fickándozik, mit csak nehány, kivált<br>
Magasb szellem sejt, még dacol veled.

<p>LUCIFER<br>
S csakis ez az, mi velem bír dacolni,<br>
Mert szellem, mint én. Vagy tán azt hiszed,<br>
Hogy, mert elrejtve munkál s zajtalan,<br>
Nem is erős? – Ne hidd, homályban ül,<br>
Mi egy világot rendít és teremt,<br>
Mert látásától megszédülne a fej.<br>
Csak ember műve csillog és zörög,<br>
Melynek határa egy arasznyi lét.

<p>ÁDÁM<br>
Hagyd megtekintnem hát e működést<br>
– Egy percre csak, keblem, tudod, erős –,<br>
Mely rám befolyhat, aki enmagamban<br>
Olyan különvált és egész vagyok.

<p>LUCIFER<br>
<span class=s2>„Vagyok” – bolond szó. Voltál és leszesz.</span><br>
Örök levés s enyészet minden élet.<br>
De nézz körűl és láss szellem-szemekkel. –

<p>ÁDÁM<br>
(<i>Amit a következőkben mond, mind láthatóvá is lesz.</i>)<br>
Mi áradat buzog fel így körűlem,<br>
Magasba törve szakadatlanul,<br>
Hol kétfelé vál, s a földsarkokig<br>
Vihar gyanánt rohan.

<p>LUCIFER <span class=ind9>Az a melegség,</span><br>
Mely életet visz a jegek honába.

<p>ÁDÁM<br>
Hát e két lángfolyam, mely zúgva fut<br>
Mellettem el, hogy félek, elsodor,<br>
És mégis érzem éltető hatását:<br>
Mi az, mi az? elkábulok belé.

<p>LUCIFER<br>
Ez a <span class=nospace title="mágnesesség">delej</span>.

<p>ÁDÁM <span class=ind16>Alattam ing a föld.</span><br>
Amit szilárdnak és alaktalannak<br>
Tartottam eddig, forrongó anyag lőn,<br>
Ellentállhatlan, melly alak után tör,<br>
Életre küzd. Amarra mint jegec,<br>
Emerre mint rügy. Óh, e zűr között<br>
Hová lesz énem zárt egyénisége,<br>
Mivé leszesz, testem, melyben szilárd<br>
Eszköz gyanánt oly dőrén megbizám<br>
Nagy terveimben és nagy vágyaimban.<br>
Te elkényeztetett gyermek, ki bajt<br>
S gyönyört szerezsz számomra egyiránt,<br>
Nehány marok porrá sülyedsz-e csak,<br>
Míg többi lényed víz és tünde lég,<br>
Mely még imént piroslott és örült,<br>
S legott voltammal a felhőbe gőzölt.<br>
Minden szavam, agyamban minden eszme<br>
Lényemnek egy-egy részét költi el,<br>
Elégek! – És a vészhozó tüzet<br>
Talán rejtélyes szellem szítogatja,<br>
Hogy melegedjék hamvadásomon. –<br>
El e látással, mert megőrülök.<br>
Ily harcban állni száz elem között<br>
Az elhagyottság kínos érzetével,<br>
Mi szörnyü, szörnyü! – Óh, miért lökém el<br>
Magamtól azt a gondviseletet,<br>
Mit ösztönöm sejtett, de nem becsült,<br>
S tudásom óhajt – óh, de hasztalan.

<p>ÉVA<br>
Úgyé, úgyé, hasonlót érzek én is.<br>
Ha majd te harcolsz a fenevadakkal,<br>
Vagy én lankadva kertünk ápolom,<br>
Körültekintek a széles világon,<br>
És égen-földön nem lesz egy rokon,<br>
Nem egy barát, ki biztasson vagy óvjon.<br>
Nem így volt ám ez egykor, szebb időben.

<p>LUCIFER (<i>gúnyosan</i>)<br>
Hiszen, ha oly kicsínyes lelketek,<br>
Hogy fáztok ápoló gond s kéz ne’kűl,<br>
S alárendeltség oly szükségetek:<br>
Idézek én fel Istent számotokra,<br>
Ki nyájasabb lesz, mint a zord öreg:<br>
E földnek szellemét, ismérem őt<br>
Az égi karból, szép szerény ﬁú. –<br>
<span class=ind12>Jelenjél meg, szellem,</span><br>
<span class=ind12>Látod, nem bírsz velem,</span><br>
<span class=ind12>Az ősi tagadás</span><br>
<span class=ind12>Hív, hisz nem merne más.</span><br>
(<i>A földből lángok csapnak föl, tömör fekete felhő<br> képződik szivárvánnyal, iszonyúan mennydörögve.</i>)

<p>LUCIFER (<i>hátralépve</i>)<br>
Ki vagy te, rém – nem téged hívtalak,<br>
A föld nemtője gyönge és szelíd.

<p>A FÖLD SZELLEMÉNEK SZAVA<br>
Mit gyöngeül látál az égi karban,<br>
Az önkörében végtelen, erős. –<br>
Im, itt vagyok, mert a szellem szavának<br>
Engednem kelle, ámde megjegyezd,<br>
Hogy fölzaklatni s kormányozni más.<br>
Ha felveszem saját képem, leroskadsz,<br>
S eme két féreg itt megsemmisül.

<p>LUCIFER<br>
Mondd hát, hogyan fér büszke közeledbe<br>
Az ember, hogyha istenül fogad?

<p>A FÖLD SZELLEMÉNEK SZAVA<br>
Elrészletezve vízben, fellegekben,<br>
Ligetben, mindenütt, hová benéz<br>
Erős vágyakkal és emelt kebellel. (<i>Eltűnik.</i>)<br>
(<i>A ligetet, forrást tünde, játszi nimfák népesítik.</i>)

<p>ÉVA<br>
Ah, nézd e kedves testvérarcokat,<br>
Nézd, nézd, mi bájosan köszöntenek,<br>
Nincs többé elhagyottság, rengeteg,<br>
A boldogság szállott közénk velek.<br>
Ők adnak búnkban biztató szavat,<br>
A kétkedésben jó tanácsokat.

<p>LUCIFER<br>
Nem is kérhettek jobb helyütt tanácsot –<br>
Kik, amint kértek, már határozátok –<br>
Mint épp e kedves, tünde alakoktól,<br>
Kik úgy felelnek, mint kérdésetek szól:<br>
A tiszta szívre mosolyogva néznek,<br>
Ijesztő rémül a kétségb’esőnek;<br>
Ők kísérendnek végig száz alakban,<br>
Százféleképpen átalváltozottan,<br>
A fürkésző bölcsésznek üde árnya<br>
S örökifjú sziveknek ideálja.

<p>ÁDÁM<br>
Mit ér, mit ér e játék csillogása,<br>
Előttem mely foly, nem hatok belé. –<br>
S nekem csak egy rejtéllyel több jutott. –<br>
Ne hitegess, Lucifer, ne tovább,<br>
Hagyj tudnom mindent, úgy, mint megfogadtad.

<p>LUCIFER<br>
(<i>félre</i>) Keserves lesz még egykor e tudásod,<br>
S tudatlanságért fogsz epedni vissza.<br>
(<i>fent</i>) De tűrelem. Tudod, hogy a gyönyör<br>
Percét is harccal kell kiérdemelned;<br>
Sok iskolát kell még addig kĳárnod,<br>
Sokat csalódnod, míg mindent megértesz.

<p>ÁDÁM<br>
Könnyű neked beszélni tűrelemről,<br>
Előtted egy öröklét van kitárva,<br>
De én az élet fájából nem ettem,<br>
Arasznyi lét, mi sietésre int.

<p>LUCIFER<br>
Minden, mi él, az egyenlő soká él,<br>
A százados fa s <span class=nospace title="kérész">egynapos rovar</span>.<br>
Eszmél, örül, szeret és elbukik,<br>
Midőn napszámát s vágyait betölté.<br>
Nem az idő halad: <em>mi</em> változunk,<br>
Egy század, egy nap szinte egyre megy.<br>
Ne félj, betöltöd célodat te is,<br>
Csak azt ne hidd, hogy e sártestbe van<br>
Szorítva az ember egyénisége.<br>
Látád a hangyát és a méherajt:<br>
Ezer munkás jár dőrén összevissza,<br>
Vakon cselekszik, téved, elbukik,<br>
De az egész, mint állandó egyén,<br>
Együttleges szellemben él, cselekszik,<br>
Kitűzött tervét bizton létesíti,<br>
Mig eljön a vég, s az egész eláll. –<br>
Portested is széthulland így, igaz,<br>
De száz alakban újolag felélsz,<br>
És nem kell újra semmit kezdened:<br>
Ha vétkezél, ﬁadban bűnhödöl,<br>
Köszvényedet őbenne folytatod,<br>
Amit tapasztalsz, érzesz és tanulsz,<br>
Évmilliókra lesz tulajdonod.

<p>ÁDÁM<br>
Ez visszapillantása az öregnek.<br>
De ifju keblem forró vágya más:<br>
Jövőmbe vetni egy tekintetet.<br>
Hadd lássam, mért küzdök, mit szenvedek.

<p>ÉVA<br>
Hadd lássam én is, e sok újulásban<br>
Nem lankad-é el, nem veszít-e bájam.

<p>LUCIFER<br>
Legyen. Bübájat szállítok reátok,<br>
És a jövőnek végeig beláttok<br>
Tünékeny álom képei alatt;<br>
De hogyha látjátok, mi dőre a cél,<br>
Mi súlyos a harc, melybe útatok tér;<br>
Hogy csüggedés ne érjen emiatt,<br>
És a csatától meg ne fussatok:<br>
Egére egy kicsiny sugárt adok,<br>
Mely biztatand, hogy csalfa tűnemény<br>
Egész látás – s e súgár a remény. –<br>
(<i>Ezalatt Ádámot és Évát a kalibába vezeti,<br> kik ott elszunnyadnak.</i>)

</section>









<section id=negyedik-szin>

<h2><a href="tragedia.html#negyedik-szin">NEGYEDIK SZÍN</a></h2>

<p>(<i>Egyiptomban. Elöl nyílt csarnok. Ádám mint fáraó,<br> ﬁatalon, trónon ülve. Lucifer mint minisztere;<br> tiszteletteljes távolban fényes kíséret.<br> A háttérben rabszolgák egy <span class=nospace title="piramis">gúla</span> építésén dolgoznak,<br> korbáccsal rendet tartó felügyelők alatt.<br> Tiszta nap.</i>)

<p>LUCIFER<br>
Felséges úr! Aggódva kérdi néped,<br>
Mely elvérezni boldog lenne érted,<br>
Vajon mi az, mi a nagy fáraót<br>
Nem hagyja trónja vánkosán pihenni?<br>
Mért áldozod fel a nap kéjeit,<br>
Az éjnek édes álomképeit,<br>
És nem bizod gondját nagy terveidnek<br>
A rabszolgára, akit az megillet,<br>
Midőn már úgyis a széles világon<br>
Minden dicsőség, úralom tiéd<br>
S a kéj, mit ember elviselni bír. –<br>
Száz tartomány bő kincse mond urának,<br>
Neked nyit kelyhet illatos virága,<br>
S édes gyümölcsöt csak neked növel.<br>
Ezer hölgy keble sóhajtoz feléd:<br>
A szőke szépség, lankadó szemével,<br>
Finom, gyöngéd, mint játszi tünemény,<br>
A barna lányka, lihegő ajakkal,<br>
Égő szemében őrült szenvedéllyel –<br>
Mind a tiéid. Sorsuk egy szeszélyed,<br>
Mind érzi, hogy betölté hívatását,<br>
Ha néhány perced fűszerezni tudta.

<p>ÁDÁM<br>
Mindennek nincsen szűmre ingere.<br>
Mint kénytelen adó jő, nem csatázok<br>
Érette, nem köszönhetem magamnak.<br>
De itt e művel, mellyet alkotok,<br>
Azt tartom, hogy megleltem az utat,<br>
Mely a valódi nagysághoz vezet.<br>
Művészetét a természet csodálja,<br>
S évezredekre hirdeti nevem.<br>
Nincs földindúlás, nincs vész, mely ledöntse:<br>
Erősebb lett az ember, mint az Isten.

<p>LUCIFER<br>
S óh, fáraó, mégis boldog vagy-é<br>
E képzeletben? Tedd kezed szivedre.

<p>ÁDÁM<br>
Nem én. Űrt érzek, mondhatatlan űrt.<br>
De mindegy, hisz nem boldogságot esdtem,<br>
Dicsőséget csak, s az megnyílt előttem.<br>
Csak a tömeg ne sejtse kínomat –<br>
Ha sajnálhatna, nem imádna többé.

<p>LUCIFER<br>
Hát hogyha egykor átlátod magad,<br>
Hogy a dicsőség percnyi dőre játék?

<p>ÁDÁM<br>
Az nem lehet.

<p>LUCIFER <span class=ind16>S ha mégis?</span>

<p>ÁDÁM <span class=ind17>Halni térnék,</span><br>
Megátkozván utánam a világot.

<p>LUCIFER<br>
Nem fogsz meghalni, bár átlátod egyszer,<br>
Sőt újra kezdesz, régi sikereddel.<br>
(<i>A dolgozó rabszolgák közül egyet a felügyelők<br> annyira vernek, hogy az jajveszékelve és<br> üldözötten egész a nyílt csarnokba fut, s a trón<br> előtt összerogy.</i>)

<p>A RABSZOLGA<br>
Uram, segíts!<br>
(<i>A munkások közül Éva, mint a rabszolga neje, kibontakozik,<br> s fájdalmas sikoltással férjére borul.</i>)

<p>ÉVA <span class=ind3>Hiába kéred azt.</span><br>
Ki kínjainknak nem volt részese,<br>
Nem ért, nem ért! – Halk a jajnak szava,<br>
S a trón magas. Mért nem hívsz engemet,<br>
Ki eltakarlak, s testemmel fogok fel<br>
Minden csapást.

<p>ÁDÁM (<i>A betóduló felügyelőkhöz, kik a rabszolgát<br> s nejét ki akarják hurcolni.</i>)<br>
<span class=ind2>Hagyjátok ott. El innét.</span><br>
(<i>A felügyelők el.</i>)<br>
Mi ismeretlen érzés száll szivembe,<br>
Ki e nő, és mi bűve-bája van,<br>
Mellyel, mint lánccal, a nagy fáraót<br>
Lerántja porban fetrengő magához? – (<i>Felkél.</i>)

<p>LUCIFER<br>
Ez ismét a szálaknak egyike,<br>
Melyekkel gúnyul vett körűl urad,<br>
Eszedbe hozni hernyó voltodat,<br>
Ha önhitedben lepkeként csapongsz.<br>
E vékony szál, láttad már, milly erős,<br>
Kisiklik ujjainkból, és azért<br>
Nem téphetem szét.

<p>ÁDÁM (<i>lejőve a trón lépcsőin</i>)<br>
<span class=ind5>Azt ne is müveld.</span><br>
Amillyen sértő, éppoly kellemes.

<p>LUCIFER<br>
De illetlen, hogy egy bölcs és király<br>
Alatta nyögjön.

<p>ÁDÁM <span>Mit tegyek hát?</span>

<p>LUCIFER (<i>gúnnyal</i>)<br>
Nincsen más hátra, mint hogy a tudás<br>
Tagadja létét e rejtett fonálnak:<br>
S kacagja durván az erő s anyag.

<p>ÁDÁM<br>
Én nem birom kacagni, sem tagadni.

<p>ÉVA<br>
Ah, kedvesem, véred csorogva foly,<br>
Megállitom; fáj, úgyebár, nagyon?

<p>A RABSZOLGA<br>
Az élet fáj csak, már nem fáj soká.<br>

<p>ÉVA<br>
Nem úgy, nem úgy, mért éltél volna eddig,<br>
Ha most halnál meg, amint föllelél.

<p>A RABSZOLGA<br>
Mért él a pór? – A gúlához követ<br>
Hord az erősnek, s állítván utódot<br>
Jármába, meghal. – Milljók egy miatt.

<p>ÁDÁM<br>
Ah, Lucifer, mi rettentő beszéd ez!

<p>LUCIFER<br>
A haldokló hagymázos őrülése.

<p>ÁDÁM<br>
Mit is beszélt?

<p>LUCIFER <span class=ind16>Nagy fáraó, mi bánt?</span><br>
No, mondhatom, hogy nagyszerű dolog:<br>
Egy rabszolgával a földön kevesb van.

<p>ÉVA<br>
Neked silány szám, nékem egy világ,<br>
Óh, jaj, ki fog majd engemet szeretni? –

<p>A RABSZOLGA<br>
Én többé nem. – Felejts el, nő, örökre.<br>(<i>Meghal.</i>)

<p>ÁDÁM<br>
Majd foglak én. El innen a halottal.<br>
(<i>A hullát felveszik.</i>)<br>
Fel, hölgyem, e trón pamlagán helyed:<br>
A bájnak éppen úgy fejdelme vagy,<br>
Mint az erőnek én – meg kelle lelnünk<br>
Egymást akárhol.

<p>ÉVA <span class=ind18>Óh, nagy fáraó,</span><br>
Tudom, parancsod a pór végzete,<br>
Nem is szabódom, csak kevés időt<br>
Engedj magamnak, azután parancsolj.

<p>ÁDÁM<br>
Ne többször e szót. Óh, hát bírodalmam<br>
Sohsem megy-é túl a parancs szaván?

<p>ÉVA<br>
Elég, ha egyelőre a parancs<br>
Nem illet fájva – óh, ne írigyeld<br>
Ez első percben könnyem a halottól. –<br>
Mi szép halott, óh, Istenem, mi szép! (<i>Ráborul.</i>)

<p>ÁDÁM<br>
Szép és halott; mi ellentétel ez:<br>
Törekvésinkre gúny e nyúgalom,<br>
Vagy hívságukra szánalmas mosoly.

<p>LUCIFER<br>
Szökött rabszolga, ki veled dacol,<br>
Mondván: erősebb lettem láncaidnál.

<p>ÁDÁM<br>
A holtnak béke, az élőnek üdv.<br>
Amaz könyed nem érzi, mosolyod<br>
Nélkülöznöm kín.<br>
(<i>A halottat kiviszik, Ádám Évát a trónra vezeti.</i>)<br>
<span class=ind4>Oldalomra, nő!</span><br>
Ah, millyen édes kebleden pihenni.<br>
(<i>Jajveszékelés a munkások közt; Éva összerezzen.</i>)<br>
Mi lelt, szerelmem?

<p>ÉVA <span class=ind7>Óh, nem hallod-e</span><br>
A nép jaját?

<p>ÁDÁM <span class=ind10>Először vettem észre.</span><br>
Nem szép zene, igaz: de ne ügyelj rá,<br>
Csókolj meg, és feledd el a világot.<br>
Te meg némítsd el azt a jajgatást.

<p>LUCIFER<br>
Azt nem birom, ez már a nép joga,<br>
Együtt öröklé az igával azt.<br>
(<i>Ismét jajszó. Éva felsikolt, Ádám fölemelkedik.</i>)

<p>ÁDÁM<br>
Hölgyem, te szenvedsz, s nem tudom, miként<br>
Segítsek rajta. Szíveden keresztül<br>
A jajszó, mint villám, fejembe csap,<br>
S úgy érzem, a világ kiált segélyt.

<p>ÉVA<br>
Óh, fáraó, zúzz el, de megbocsáss,<br>
Ha a nép jaja nem hágy megnyugodni,<br>
Ládd, jól tudom, hogy szolgálód vagyok,<br>
Hogy éltem célja tégedet mulatni,<br>
Felejtek mindent, kívülem mi van:<br>
Nyomort, nagyságot, ábrándot, halottat,<br>
Hogy mosolyom üdv, ajkam láng legyen;<br>
De hogyha a nép, e milljókarú lény,<br>
Korbácsolt háttal jajgat odakint:<br>
Mint fájó testnek kisded porcikája,<br>
Én, én, a népnek elszakadt leánya,<br>
Szivemben érzem szintén mind e kínt.

<p>ÁDÁM<br>
És én veled. – A milljók egy miatt –<br>
Mondá a holt is. –

<p>ÉVA <span class=ind18>Óh, nagy fáraó!</span><br>
Komor levél, és én vagyok oka,<br>
Űzz el magadtól, vagy taníts, miként kell<br>
Siketté lennem.

<p>ÁDÁM <span>Jobb mester valál te,</span><br>
Mert megtanítál a jajt hallanom. –<br>
Ne halljam többé. – Ím, legyen szabad<br>
A szolganép. Mit is ér a dicsőség,<br>
Mit egy személyben ér utól az ember<br>
Milljók vesztével és milljók jajával,<br>
Kikben szintén az az ember lehel;<br>
Milljószor érzem a kínt, egyszer a kéjt.

<p>LUCIFER<br>
Ah, fáraó, rajongsz; hisz a tömeg<br>
A végzet arra ítélt állata,<br>
Mely minden rendnek malmán húzni fog,<br>
Mert arra van teremtve. Már ma mentsd fel:<br>
Amit te eldobsz, ő meg nem nyeri,<br>
És új urat keres holnap magának.<br>
Vagy azt hiszed, hogy ülhetnél nyakán,<br>
Ha a gazdának szükségét nem érzi?<br>
Ha kebelében öntudat lakik?

<p>ÁDÁM<br>
Miért jajgat hát, mintha fájna néki<br>
A szolgaság?

<p>LUCIFER <span class=ind19>Fáj, bár nem tudja, mi.</span><br>
Mert minden ember uralomra vágy,<br>
Ez érzet az, s nem a testvériség,<br>
Mi a szabadság zászlajához űzi<br>
A nagy tömeget – ámbár öntudattá<br>
Nem ébred benne, és csak sejtelemként<br>
Zaklatja minden olyasért, mi új,<br>
S mi tagadása a már meglevőnek;<br>
Abban remélvén testesülve látni<br>
A boldogságról képzett álmait.<br>
Pedig mély tenger a nép: bármi napfény<br>
Sem hatja át <span class=nospace title="tömegét">tömét</span>; sötét leend az,<br>
Csak a hullám ragyog, mit színe fölvet,<br>
És mely hullám esetleg épp te vagy.

<p>ÁDÁM<br>
S mért éppen én?

<p>LUCIFER <span class=ind15>Vagy más, veled rokon,</span><br>
Kiben tudattá vált a népi ösztön,<br>
S ki a szabadság bámult bajnokául<br>
Fényes helyedre tolakodni mer.<br>
Mig a tömeg, nem nyerve semmit is,<br>
Nevet cserél, a gazda megmarad.

<p>ÁDÁM<br>
Mi végtelen körút okoskodásod,<br>
Melyből menekvés nincsen is talán.

<p>LUCIFER<br>
Vagyon menekvés. Adj ezen nehány<br>
Kivált egyénnek láncot és gyürűt,<br>
Adj más játékszert, s mondd: im, a tömeg<br>
Fölébe tollak, ez teszen nemesbbé –<br>
És elhiszik, és a népet lenézvén<br>
Elszívelik, hogy őket is lenézd.

<p>ÁDÁM<br>
Ne kísérts ily csábító álokokkal.<br>
El a szolgákkal! Légyen mind szabad.<br>
Hirdesd ki nékik, ámde jól siess,<br>
Hogy, míg megbánom, késő is legyen már.

<p>LUCIFER (<i>félre</i>)<br>
Előre csak önhitten útadon,<br>
Hidd, hogy te mégy, ha a sors árja von.<br>
(<i>Kimegy.</i>)

<p>ÁDÁM<br>
E mű meg álljon bévégzetlenűl,<br>
Intő rom annak, aki nagyra tör,<br>
Erőnk- s gyöngénknek nagy kérdőjele.<br>
(<i>Kint nagy örömzaj, a munkások eloszolnak.<br>
Lucifer visszatér.</i>)<br>
Örülj, pór, a nagyság hogy meghajolt<br>
Előtted. Csak ne hidd, hogy kényszerítve.

<p>ÉVA<br>
Vigasztalódjál, óh, én kedvesem,<br>
Úgyis mit ér az a rideg dicsőség,<br>
Hideg kigyóként, mely közénkbe csúsz.

<p>ÁDÁM<br>
De nagy, de nagy.

<p>ÉVA <span class=ind18>El véle; látod, a jaj</span><br>
Elnémult, üdvünket meg nem szakasztja,<br>
Mi vágyad más, ha keblemen pihensz?

<p>ÁDÁM<br>
Óh, nő, mi szűk, mi gyarló látköröd.<br>
S a büszke férﬁt épp ez vonzza hozzád –<br>
Csak gyöngeség, mit az erő szerethet.<br>
Mint a védő szülő gyámoltalan<br>
Voltát karolja leghőbben ﬁának.

<p>ÉVA<br>
Ah, fáraó, tán már untatlak is<br>
E hasztalan, e balga fecsegéssel?<br>
Hiába, ha okosabb nem vagyok.

<p>ÁDÁM<br>
Ne is kivánd, hogy légy, én kedvesem.<br>
Eszem elég van nékem önmagamnak,<br>
Erő- s nagyságért nem kebledre hajlok,<br>
Sem a tudásért, mindezt könyveimben<br>
Sokkal jobban föllelhetem. Te csak<br>
Beszélj, beszélj, hogy halljam hangodat,<br>
Rezgése szűmön végigárjadozzon.<br>
Akármit mondasz, mindegy; óh, ki kérdi,<br>
Mit énekel a kis madár, azért<br>
Édes sejtéssel halljuk hangjait.<br>
Te csak virág légy, drága csecsebecs,<br>
Haszontalan, de szép, s ez érdeme.<br>
(<i>Luciferhez</i>)<br>
És mégis egy vágy ver föl mámoromból,<br>
Talán bolond vágy – óh, de teljesítsd –<br>
Hagyj vetnem egy merész pillantatot<br>
Előre, egy pár ezredév utánra,<br>
Mi lesz hiremből?

<p>LUCIFER <span class=ind15>Amíg csókolodtok,</span><br>
Nem érzed-é a lanyha szelletet,<br>
Mely arcodat legyinti s elröpül?<br>
Vékonyka porréteg marad, hol elszáll,<br>
Egy évben e por csak nehány vonalnyi,<br>
Egy századévben már nehány könyök,<br>
Pár ezredév gúláidat elássa,<br>
Homoktorlaszba temeti neved,<br>
Kéjkerteidben a sakál üvölt,<br>
A pusztán koldus, szolganép tanyáz.<br>
(<i>Amit Lucifer mond, láthatóvá is lesz.</i>)<br>
S mindezt nem a mennyrázó fergeteg,<br>
Nem bömbölő földindulás cselekszi,<br>
Csak gyönge szellő, mely körűlenyelg.

<p>ÁDÁM<br>
Rettentő kép.

<p>LUCIFER (<i>gúnnyal</i>) <span class=nospace>Ne félj, csak szellemed vesz,</span><br>
De tested megmarad, mint múmia,<br>
Kiváncsisága iskolás ﬁúknak,<br>
Torz arculattal, melyről elmosódott<br>
Az írás, szolga volt-e, vagy parancsolt.<br>
(<i>Egy múmia felé rúg, mely ezalatt a trón előtt<br>tűnt fel, s lassan legördül annak lépcsőin.</i>)

<p>ÁDÁM (<i>felugorva</i>)<br>
Pokolbeli káprázat, el veled,<br>
Hiú törekvés, dőre nagyravágy –<br>
Fülembe cseng még: milljók egy miatt.<br>
E millióknak kell érvényt szereznem.<br>
Szabad államban – másutt nem lehet.<br>
Enyésszen az egyén, ha él a köz,<br>
Mely egyesekből nagy egészt csinál.

<p>ÉVA<br>
S elhagysz-e engem is, szerelmedet? –

<p>ÁDÁM<br>
El, téged, a trónt, mindent elhagyok.<br>
Vezess, vezess, új célra, Lucifer,<br>
Ugyis sok szép időt vesztettem el<br>
Ez áluton. (<i>Indul, kardot vonva.</i>)

<p>ÉVA <span class=ind12>Királyom! Tört reménnyel</span><br>
Ha megjössz, szíved e szűn menhelyet lel.

<p>ÁDÁM<br>
Igen, igen; sejtem, hogy téged is<br>
Tisztult alakban fel foglak találni.<br>
S akkor nem fogsz ölelni már parancsból,<br>
De mint egyenlő – kéjnek érzetével. (<i>El.</i>)

<p>LUCIFER<br>
Ne oly vágtatva, még jókor beéred,<br>
Talán előbb, a célt, hogysem reméled,<br>
És sírni fogsz majd, látva, hogy mi dőre,<br>
Mig én kacaglak. – Menjünk hát, előre.

</section>






<section id=otodik-szin>

<h2><a href="tragedia.html#otodik-szin">ÖTÖDIK SZÍN</a></h2>

<p>(<i>Athénében. A köztér, közepén szónokszékkel.<br> Az előtéren oldalvást nyílt templomcsarnok istenszobrokkal,<br> virágfüzérekkel, oltárral. Éva mint Lucia,<br> Miltiádész hadvezér neje, ﬁával,<br> Kimónnal, több szolgálótól kísérve, kik áldozati tárgyakat<br> visznek, jő a templom csarnoka felé.<br> A téren rongyos nép ácsorog. Ragyogó reg.</i>)

<p>ÉVA<br>
Csak erre, erre, kedves kisﬁam.<br>
Nézd, arra ment el gyors hajón atyád,<br>
Csatázni messze hon határain.<br>
Egy durva nép él ott, mely vakmerőn<br>
Fenyegeté szabadságát honunknak.<br>
Imádkozzunk, imádkozzunk, ﬁam,<br>
Hogy az ég védje e hon igazát,<br>
S vezesse közénk hős atyádat épen.

<p>KIMÓN<br>
Ugyan mért ment atyám oly messze földre,<br>
Hogy védje ezt a rongyos, gyáva népet,<br>
Ha szép nejét meg bú emészti honn?

<p>ÉVA<br>
Óh, jaj, ne ítélj jó apád felett,<br>
Istennek átka űl oly gyermeken.<br>
Csak a szerelmes nőnek van joga<br>
Kesergni férje nagy lépésein,<br>
Miket ha nem tesz, megszégyenlené.<br>
Atyád úgy tett, mint kell a férﬁúnak.

<p>KIMÓN<br>
Félsz hát, anyám, hogy gyenge, megverik?

<p>ÉVA<br>
Nem, nem, ﬁam, atyád hős, győzni fog,<br>
Csak egy van, amitől őt félthetem,<br>
Hogy önmagát nem győzi meg.

<p>KIMÓN <span class=ind20>Hogyan?</span>

<p>ÉVA<br>
Van a léleknek egy erős szava,<br>
A nagyravágy. A rabszolgában alszik,<br>
Vagy szűk körében bűnné aljasul.<br>
De vérével táplálván a szabadság,<br>
Naggyá növeszti, mint polgárerényt.<br>
Ez költ életre minden szép- s nagyot,<br>
De hogyha túl erős, anyjára tör,<br>
S küzd véle, míg elvérzik egyikök. –<br>
Ha e szó benne túlerőre jutna,<br>
Ha megcsalhatná ezt a szent hazát,<br>
Megátkoznám. Imádkozzunk, ﬁam.<br>
(<i>A templom csarnokába mennek, ezalatt a térre<br> mindig többen gyülekeznek.</i>)

<p>ELSŐ A NÉPBŐL<br>
Nem hall az ember semmi izgató<br>
Hírt, mintha sergünk ellent sem találna.

<p>MÁSODIK A NÉPBŐL<br>
És itthon is oly álmos minden ember,<br>
Tán senki sem kohol már terveket,<br>
Mint hajdanán, miknek kivitelére<br>
A felséges nép torka kellene.<br>
Ma reggel óta járom e helyet,<br>
S szavazatomra nem akad vevő.

<p>ELSŐ A NÉPBŐL<br>
Unalmas élet, mit van tenni már?

<p>HARMADIK A NÉPBŐL<br>
Nem ártana egy gyönge kis zavar.<br>
(<i>Éva ezalatt az oltár tüzét meggyújtotta, kezeit<br> megmosá, s a hozandó áldozatra elkészült.<br> Szolgálói himnuszt kezdenek, mely<br> szakaszonként a következő jelenetbe vegyül.<br> A tér megtelt polgárokkal, néppel,<br> két demagóg a szószékért küzd.</i>)

<p>ELSŐ DEMAGÓG<br>
Odább! ez a hely itten az enyém.<br>
Veszélyben a hon, hogyha nem beszélek.<br>
(<i>A nép helyeslést üvölt.</i>)

<p>MÁSODIK DEMAGÓG<br>
Akkor vesz el, ha szólsz. Bérenc, le innét!<br>
(<i>A nép kacag és tapsol.</i>)

<p>ELSŐ DEMAGÓG<br>
Te nem vagy bérenc, mert ki sem veszen meg.<br>
Polgárok! Fájva emelek szavat,<br>
Mert a nemes szívnek fáj, a nagyot<br>
Porig alázni; s egy nagy férﬁút<br>
Kell vonnom bírószéketek elé<br>
A dísz-szekérről.

<p>MÁSODIK DEMAGÓG<br>
<span class=ind4>Jól kezded, gonosz!</span><br>
No, csak virágozd fel az állatot,<br>
Mit áldozatra szántál.

<p>ELSŐ DEMAGÓG <span class=nospace>Félre innen!</span>

<p>A NÉPBŐL<br>
Mit is hallgatjuk azt a gúnyolót.<br>
(<i>Rángatják a második demagógot.</i>)

<p>ELSŐ DEMAGÓG<br>
De bármint fáj szivem, mégis beszélek,<br>
Mert téged, óh, dicső, fejdelmi nép,<br>
Még hadvezérednél is többre nézlek.

<p>MÁSODIK DEMAGÓG<br>
Ez árus lelkü, éhenholt csoportot,<br>
Mely eb gyanánt a hulladékra les<br>
Gazdái asztaláról? – Óh, te gyáva,<br>
Ízlésedet nem írigyelhetem.

<p>A NÉPBŐL<br>
Le véle, ő is áruló, le véle!<br>
(<i>Még inkább bántalmazzák. Éva két galambot<br> s tömjént áldoz az oltáron.</i>)

<p>ÉVA<br>
Szent <span class=nospace title="a görög mitológia szerelemistennője">Aphrodíte</span>! Óh, fogadd, fogadd el<br>
Ez áldozat füstét, hallgasd imámat:<br>
Nem zöld babért kérek férjem fejére,<br>
Családi enyhet csak bajnok szivére.<br>
(<i>Az áldozat füstében <span class=nospace title="az előbbi fia, szerelemisten">Erósz</span> mosolyogva<br> megjelenik, a <span class=nospace title="a báj istennői, Aphrodité kísérői">Kháriszok</span> körülállják s rózsákat<br> hintenek rá. Áhítatba merült csoportozat.</i>)

<p>A SZOLGÁLÓK<br>
Hallgasd meg őt!

<p>ERÓSZ <span class=ind3>Óh, nő, a tiszta szív</span><br>
Áldása rajtad! –

<p>A KHARISZOK <span class=nospace>És a Khariszok</span><br>
Oltalma véled! –

<p>A SZOLGÁLÓK <span class=nospace>Hála, Aphrodíte!</span>

<p>ELSŐ DEMAGÓG<br>
Halld hát a vádat, nép! Nagy Miltiádész<br>
Eladta a hont.

<p>MÁSODIK DEMAGÓG<br>
<span class=ind7>Óh, hazudsz, hazudsz!</span><br>
Hallgassatok, vagy késő bánalomnak<br>
Ér szégyene.

<p>ELSŐ A NÉPBŐL<br>
<span class=ind18>Le onnan, szemtelen!</span><br>
(<i>Egészen a tömegbe sodorják.</i>)

<p>ELSŐ DEMAGÓG<br>
Ifjúságod virága van kezében,<br>
Lemnoszt be bírta venni egy csapással,<br>
S most veszteg áll Phárosznál. Megﬁzették.

<p>HARMADIK A NÉPBŐL<br>
Halál fejére.

<p>ELSŐ POLGÁR <span class=nospace>Nos, kiáltsatok,</span><br>
Vagy bérletemből hurcolkodjatok ki.<br>
(<i>Az áldozatnak vége, az istenségek eltűntek.</i>)

<p>ÉVA (<i>felemelkedve</i>)<br>
Minő zaj az kint? Nézzük meg, ﬁam.

<p>KIMÓN<br>
Egy árulót itélnek el, anyám.

<p>ÉVA (<i>a csarnok lépcsőzetére lépve</i>)<br>
Szivem mindig szorul, ha éhező nép<br>
Itéletét látom nagyok felett.<br>
Ha sárba hull a fényes, kárörömmel<br>
Szemléli a pór, gúnnyal illeti,<br>
Mint hogyha önmocskát is igazolná.

<p>MÁSODIK A NÉPBŐL<br>
Uram, rekedt vagyok, s kiáltani<br>
Szeretnék.

<p>MÁSODIK POLGÁR<br>
<span class=ind11>Itt van, kend meg torkodat.</span>

<p>MÁSODIK A NÉPBŐL<br>
Aztán mit mondjak?

<p>MÁSODIK POLGÁR<br>
<span class=ind21>Mondj halált fejére.</span>

<p>A NÉPBŐL<br>
Halál! Halál! –

<p>ÉVA <span class=ind22>Kiről is van tehát szó?</span>

<p>MÁSODIK DEMAGÓG (<i>hozzája lépve</i>)<br>
Ki másról, mint ki egy fejjel nagyobb,<br>
Mint polgártársi, s azt nem tűrhetik.

<p>ÉVA<br>
Miltiádészről? – Óh, nagy istenek!<br>
S te is, vén Kriszposz, kit rabszolgaságból<br>
Mentett ki férjem, most halált kiáltasz?

<p>KRISZPOSZ<br>
Engedj meg, asszonyom, kettőnk közül<br>
Csak egyik élhet. Három gyermekemmel<br>
Tart, aki így szavaztat.

<p>ÉVA <span class=ind14>Jaj neked,</span><br>
Ha sorsod, Kriszposz, így lealjasít!<br>
Bár megbocsájtok, hogyha éhezel.<br>
De hát te, Therszitész? S ti mind, ti mind,<br>
Kik a jólétben nyugton szunnyadoztok,<br>
Mert a kapuktól ellenségteket<br>
Férjem veré el. – Óh, hálátlanok! –

<p>THERSZITÉSZ<br>
Ah, asszonyom! Keservesen esik bár,<br>
De mit tegyünk, ez a néphangulat:<br>
Ki kockáztatja minden birtokát,<br>
Dacolva a felgerjedett habokkal!

<p>ELSŐ DEMAGÓG<br>
Kimondom hát a nép itéletét.<br>
(<i>Lucifer mint harcos, rémült arccal, szaladva jő.</i>)

<p>LUCIFER<br>
Vészt hirdetek! Az ellen a kapuknál!

<p>ELSŐ DEMAGÓG<br>
Az nem lehet, győzelmes hadvezérünk<br>
Nincs-é előttük?

<p>LUCIFER <span class=ind12>Éppen ő az ellen.</span><br>
Megtudta, mit forraltok ellene,<br>
Felkelt szivében a méltó harag,<br>
S míg szóltok, tűzzel-vassal itt terem.

<p>MÁSODIK DEMAGÓG<br>
Ti hoztátok mindezt ránk, árulók.

<p>A NÉPBŐL<br>
Üssük le őket. – Éljen a vezér! –<br>
Jaj nékünk, fusson, aki merre tud. –<br>
Mindennek vége. –

<p>ELSŐ DEMAGÓG <span class=nospace>Nincs. Hódolni néki</span><br>
Elébe a kapukhoz!

<p>ÉVA <span class=ind18>Istenek!</span><br>
Az ítélet fájt, melly által nekem<br>
Elvesztél férjem, óh, de keserűbb,<br>
Hogy igazoltad azt – bár visszanyerlek. –

<p>ELSŐ A NÉPBŐL<br>
Fogjátok el nejét; ha városunknak<br>
Bántása lesz, haljon meg gyermekestül.

<p>ÉVA<br>
Meghalnék érted, férjem, szívesen,<br>
Csak a hon átka gyermekem ne érné. –

<p>KIMÓN<br>
Engem ne félts, anyám, jőj, jőj velem,<br>
Megóv e szentély minden bántalomtól.<br>
(<i>Felmennek az üldöző csoport elől a csarnokba,<br> két nimfa rózsaláncot bocsát le mögöttük<br> a nép előtt, mely azonnal visszalép. Kívülről<br> harsonák hangzanak, a nép jajveszékelve<br> szétszalad. – A nimfák eltűnnek.</i>)

<p>LUCIFER (<i>kacagva kezét dörzsöli</i>)<br>
Szép tréfa volt. Mi jó az értelemnek<br>
Kacagni ott, hol szívek megrepednek.<br>
(<i>a templom felé fordulva</i>)<br>
Csak e mindig megifjuló, örökké<br>
Szépnek látása ne zavarna folyvást.<br>
Úgy fázom idegenszerű körében,<br>
Mely a mezetlent is szemérmetessé,<br>
A bűnt nemessé és a végzetet<br>
Magasztossá teszi rózsáival<br>
S az egyszerűség csókos ajkival. –<br>
Mért késik oly soká az én világom,<br>
A torzalak, a kétes rémület,<br>
Hogy elriassza e káprázatot,<br>
Mely küzdelmemben a már-már bukó<br>
Embert mindannyiszor fölkelti újra. –<br>
De majd meglátjuk, hogyha a halál<br>
Borzalma eljő hozzánk nemsokára,<br>
Unalmas árnyjátéktoknak vajon<br>
Nem lesz-e akkor itt végső határa.<br> (<i>A nép közé vegyül.</i>)<br>
(<i>Ádám mint Miltiádész, fegyveres csapat élén<br> vezettetik megsebesülten. Előtte könyörögve<br> a nép és a demagógok.</i>)

<p>A NÉPBŐL<br>
Éljen vezérünk. Könyörülj, nagy ember.

<p>ÁDÁM<br>
Mi vétketek hát, amiért könyörgtök?<br>
S a gyöngétől mit kérhet az erős? –<br>
De nőm nem jő elém, se gyermekem;<br>
Tán csak nem érte őket bántalom! –

<p>ÉVA<br>
Ah, Miltiádész, mért is jössz, ha nőd<br>
Sem bír örülni jöttödön. – Fiam,<br>
Anyád leroskad, tartsd fel, tartsd fel … Ah,<br>
Még jó nevet se hágy reád atyád! –

<p>ÁDÁM<br>
Mi ez? nem értem. A nép esdekel,<br>
Nőm átkoz, és e mell vérzik hazámért. –

<p>ÉVA<br>
De jobban vérzik a hon és szivem.<br>
Vagy mért jövél, mondd, hadseregnek élén? –

<p>ÁDÁM<br>
Nem illet-é rangomban ily kiséret?<br>
Eljöttem, mert e súlyos seb nem enged<br>
Továbbra is tisztemnek megfelelni.<br>
Eljöttem, hogy küldőimnek kezébe,<br>
A felséges népnek kezébe téve<br>
Hatalmamat, beszámoljak neki.<br>
Im, elbocsátlak, bajnok társaim,<br>
Kiérdemlétek a háztűz nyugalmát.<br>
S most én is e kardot, Athéne Pallasz,<br>
Szentelve tűzöm oltárod fölé.<br>
(<i>Felvezetteti magát a csarnok lépcsőin.<br> Fegyveresei eloszolnak.</i>)

<p>ÉVA (<i>férje nyakába borulva</i>)<br>
Ah, Miltiádész, hol van boldogabb nő,<br>
Mint a te nőd, nemes, nagy férﬁú!<br>
Nézd, nézd ﬁad, milyen hasonlatos<br>
Hozzád, mi nagy, mi szép!

<p>ÁDÁM <span class=ind5>Ti kedvesek!</span>

<p>KIMÓN<br>
Jól tudtam én, hogy amit tesz atyám,<br>
Az jól van téve. –

<p>ÉVA <span class=ind18>Óh, ne szégyeníts meg,</span><br>
Ezt a hitvesnek kelle tudni jobban.

<p>ÁDÁM<br>
Fiam! Atyád kardját mutasd be te.

<p>KIMÓN (<i>a kardot felakasztva</i>)<br>
Óvd, istenasszony, ezt a drága kardot,<br>
Mig egykor érte hozzád eljövök.

<p>ÉVA<br>
E kettős áldozathoz az anya<br>
Hadd szórja a tömjént. Pallasz, tekints le.<br>
(<i>Tömjént áldoz.</i>)

<p>ELSŐ DEMAGÓG (<i>a szószéken</i>)<br>
Nem volt-e igazam, hogy áruló?<br>
Hogy Dáriusz megvette? Tettetés csak<br>
A seb, nem kíván ellene csatázni.

<p>A NÉPBŐL<br>
Halál reá.

<p>ÁDÁM <span class=ind19>Mi zaj az odakint?</span>

<p>ÉVA<br>
Ah, Miltiádész, rettentő beszéd az:<br>
Árúlónak mond újra a tömeg.

<p>ÁDÁM<br>
Nevetséges vád; engem, árulónak,<br>
Ki Marathónnál győztem?

<p>ÉVA <span class=ind23>Óh, hogy úgy van.</span><br>
Gonosz világ az, mellyet itt lelél.

<p>ELSŐ DEMAGÓG<br>
Mit késtek őt elfogni?<br>
(<i>Nép tolong a templom csarnoka elé, köztük Lucifer.</i>)

<p>ÉVA <span class=ind4>Miltiádész!</span><br>
E szentélyben biztos vagy, meg ne mozdulj. –<br>
Miért is oszlatád szét a hadat?<br>
E bűnbarlangot mért nem gyújtatád fel?<br>
Csak láncot érdemel e csőcselék,<br>
Mely érzi, hogy te szűletél urául,<br>
Ki nemesebb vagy, mint ők összevéve,<br>
S megöl, megöl, hogy lábadhoz ne essék. –

<p>ELSŐ DEMAGÓG<br>
Halljátok-e, egy áruló neje<br>
Miként beszél? –

<p>ÉVA <span class=ind18>Az a nőnek joga,</span><br>
Hogy férjét védje, mégha bűnös is,<br>
Hát még ha ollyan tiszta, mint uram!<br>
És ellensége ollyan korcs, miként ti. –

<p>ELSŐ DEMAGÓG<br>
Mért hagyja a felséges nép magát<br>
Így becsmérelni.

<p>ELSŐ A NÉPBŐL <span class=nospace>Hátha igazat mond.</span>

<p>ELSŐ POLGÁR<br>
Ki velök tart, gyanús. Kiáltsatok,<br>
Rongy lelkek, vagy dögöljetek meg éhen.

<p>A NÉPBŐL<br>
Halál reá. –

<p>ÁDÁM <span class=ind12>Takard el e ﬁút.</span><br>
Ne lássa vérem, s el, nő, e kebelről.<br>
A villám, melly a szirtre csap, ne érjen.<br>
Csak én haljak meg – vagy miért is éljek,<br>
Midőn látom, mi dőre a szabadság,<br>
Melyért egy élten küszködém keresztül.

<p>ELSŐ DEMAGÓG<br>
Mit tétováztok még.

<p>A NÉPBŐL <span>Halál reá!</span>

<p>ÁDÁM<br>
E gyáva népet meg nem átkozom,<br>
Az nem hibás, annak természete,<br>
Hogy a nyomor szolgává bélyegezze,<br>
S a szolgaság vérengző eszközévé<br>
Sülyessze néhány dölyfös pártütőnek.<br>
Csak egyedűl én voltam a bolond,<br>
Hivén, hogy illyen népnek kell szabadság.

<p>LUCIFER (<i>félre</i>)<br>
Elmondtad a sírverset önmagadra,<br>
S utánad illőt sok nagy síroromra. –

<p>ÁDÁM<br>
Vezessetek le. Nem veszem igénybe<br>
Tovább e szentélyt.<br>
(<i>Levezetteti magát a lépcsőn,<br> Évát gyöngéden szolgálói karjába téve.</i>)<br>
<span class=ind5>Ím – készen vagyok. –</span>

<p>MÁSODIK DEMAGÓG<br>
Védjed magad, még nincsen veszve semmi.

<p>ÁDÁM<br>
Nagyon gyötörne a seb, hogyha szólnék<br>
Védelmemül.

<p>MÁSODIK DEMAGÓG<br>
<span class=ind18>Tedd meg, hisz ez a nép</span><br>
Csak az imént porban csúszott előtted.

<p>ÁDÁM<br>
Ah, épp azért minden haszontalan,<br>
Önszégyenét meg nem bocsátja a nép.

<p>LUCIFER<br>
Kĳózanodtál-é hát?

<p>ÁDÁM <span class=ind18>Óh, nagyon.</span>

<p>LUCIFER<br>
Átláttad-é, hogy a bódult tömegnek<br>
Nemesb ura voltál, mint ő neked?

<p>ÁDÁM<br>
Lehet, de mind a kettő kárhozat;<br>
Más név alatt a végzet ugyanaz.<br>
Hiú törekvés azzal küzdeni,<br>
Nem is fogok. – Aztán miért, miért is<br>
Vágynék magasra bármi hő kebel.<br>
Éljen magának, és keresse a kéjt,<br>
Mellyel betölti az arasznyi létet,<br>
S tántorgjon ittasan <span class=nospace title="a görög mitológiában az alvilág, a holtak birodalma">Hádész</span> felé. –<br>
Vezess új útra, Lucifer, vezess,<br>
S kacagva nézem más erényeit,<br>
Más kínjait, csak élveket kivánva.<br>
Te meg, nő, aki – úgy rémlik szivemnek –<br>
Egykor lugost varázsolál nekem<br>
A sivatagba, hogy ha még ﬁamból<br>
Polgárt nevelnél tisztes anyaként:<br>
Bolond vagy, méltán gúnyol a leány,<br>
Ki festett arccal a bordélyban ül<br>
Bortól felgerjedt, csókvágyó ajakkal.<br>
Örülj, mulass, tagadd meg az erényt. –<br>
Vérpadra mostan, büntetésemül.<br>
Nem mintha aljast bírtam volna tenni,<br>
De mert nagy eszme lelkesítni bírt.<br>
(<i>Ezalatt egy tőkét hoznak a lépcsők elé, mellette<br> Lucifer áll bárddal. Ádám lehajtja a fejét.</i>)

<p>ELSŐ DEMAGÓG<br>
Végezzétek ki. Éljen a haza!

<p>LUCIFER (<i>félsúgva</i>)<br>
Szép búcsu, nemde? – Nos, vitéz uram,<br>
Nem borzogat most furcsán egy kevéssé<br>
A torzképű halál rideg szele? –

<p>ÉVA<br>
Ah, Pallasz! Meg nem hallgatád imámat. –<br>
(<i>A templomból a halál nemtője,<br> mint szelíd tekintetű ifjú, lefordított fáklyával<br> s koszorúval Ádámhoz lép.</i>)

<p>ÁDÁM<br>
Pallasz meghallgatott. – Az ég veled,<br>
Megnyugvás szállt szivembe, Lúciám.

<p>LUCIFER<br>
Átok reád, hiú ábrándvilág,<br>
Megint elrontád legszebb percemet. –

<p>ÉVA<br>
Átok reád, te közlelkű, rideg nép,<br>
A boldogságot durván illetéd,<br>
S üde virága menten porba hullt.<br>
Pedig nem ollyan édes a szabadság<br>
Neked, amillyen fájdalmas nekem volt. –

</section>






<section id=hatodik-szin>

<h2><a href="tragedia.html#hatodik-szin">HATODIK SZÍN</a></h2>

<p>(<i>Rómában. Nyílt csarnok istenszobrokkal,<br> díszedényekkel, melyekben illatok égnek,<br> kilátással az Appenninek felé. – Középen terített<br> asztal három <span class=nospace title="(latin heverővel)">lecticával</span>. Ádám mint Sergiolus, Lucifer mint Miló,<br> Catulus, mind megannyi kéjenc, Éva mint Júlia,<br> Hippia és Cluvia kéjhölgyek ledéren öltözve dőzsölnek.<br> Egy emelvényen gladiátorok harca foly,<br> rabszolgák állnak parancsra készen, fuvolások zenélnek. <br>Alkony, később éj.</i>)

<p>CATULUS<br>
Nézd, Sergiolus, mily serény, ügyes<br>
Ez a piros szalagú gladiátor,<br>
Mernék fogadni, hogy amazt legyőzi.

<p>ÁDÁM<br>
Nem, Herculesre!

<p>CATULUS <span class=ind15>Ah, mit, Herculesre,</span><br>
Ki hinne még közöttünk istenekben?<br>
Mondd Júliádra, jobban elhiszem.

<p>ÁDÁM<br>
Legyen.

<p>LUCIFER<br>
<span>Erős alapra esküszöl:</span><br>
Álistent tévén, álisten helyébe.<br>
De mondd, hogy értsük mégis azt az esküt,<br>
Szépségét értsük-é, szerelmed-é,<br>
Avagy tán éppen hűségét irántad? –

<p>CATULUS<br>
A báj muló, s ha még nem volna is,<br>
Unott lesz holnap, ami elragad ma,<br>
S kevesb kecsű nő csábít tőle el<br>
Az újdonság bűbájos ingerével.

<p>ÁDÁM<br>
Hűségit értém. Vagy ki pazarol<br>
Hölgyére többet nálam?

<p>HIPPIA <span class=ind24>Óh, bohó!</span><br>
Hát bírod-é őt vég nélkűl ölelni?<br>
S ha bírnád is, te, aki telhetetlen<br>
Gyönyörre vágysz s haszontalan csapongsz,<br>
Mert a kéjnek csak egy-egy elszakadt<br>
Részét birod egy-egy nőben találni,<br>
Mig a szépség s kéj eszményképe mindig<br>
Elérhetlen varázsként leng előtted,<br>
Hogyan tudod, hogy szintén egy szeszélye,<br>
Egy ábrándkép nem csábitandja-é el?<br>
Egy gladiátor roncsolt izmai –

<p>ÁDÁM<br>
Igaz, igaz, ne többet, Hippia.<br>
Miért is vonz az a kéj <span class=nospace title="görög mitológiai alak, akit az istenek örökös éhezéssel és szomjazással büntettek, holott a víz és a gyümölcsök a közelében voltak; mint ilyen, az elérhetetlenség jelképe">Tantalusként</span>,<br>
Ha Herculesnek ereje hiányzik,<br>
Ha <span class=nospace title="alakját változtató istenként">Proteusként</span> nem változhatunk,<br>
S egy megvetett rab, kínos hét után<br>
Oly órát élvez, millyet hasztalan<br>
Ohajt ura. – Vagy a gyönyör csak egy<br>
Ital viz-é hát a meglankadottnak,<br>
S annak halál, ki habjaiba dűl?

<p>LUCIFER<br>
Ah, mily dicső erkölcsi tanfolyam<br>
Szép lányok keblén, fűzéres pohárnál. –<br>
De hát fogadástok? –

<p>ÁDÁM <span class=ind7>Ha veszteném,</span><br>
Úgy Júlia tiéd. –

<p>CATULUS <span class=ind12>S ha nyersz?</span>

<p>ÁDÁM <span class=ind25>Lovad</span><br>
Enyém. –

<p>CATULUS<br>
<span class=ind22>Négy hétre visszaveheted</span><br>
Vagy bétaszítom ángolnás tavamba. –

<p>LUCIFER<br>
Nézd, Júlia, e szép kövér halat:<br>
Egyél, hiszen majd hizlalsz másikat.

<p>ÉVA<br>
S nem dőzsöl-é rút féreg rajtad is?<br>
Örüljön, aki él, vagy hogyha nem<br>
Tud is örülni, legalább kacagjon. (<i>Iszik.</i>)

<p>ÁDÁM (<i>a gladiátorhoz</i>)<br>
Jól tartsd magad, hé! –

<p>CATULUS <span class=ind1>Rajta csak, vitézül.</span><br>
(<i>Catulus gladiátora elesik, s életéért esdve,<br> ujjait fölemeli. Ádám a kegyelmi jelt akarja adni,<br> de Catulus lefogja kezét, s összeszorítva<br> markát, hüvelykét a gladiátor felé tartja.</i>)<br>
<span class=nospace title="(latin) Fogadd a vasat! a legyőzött gladiátor halálos ítélete">Recipe ferrum!</span> – Gyáva korcs. Elég<br>
Rabszolgám van még, nem vagyok fukar.<br>
Ki sajnálná e kis felzaklató<br>
Jelenetet, szép hölgyek, tőletek,<br>
Midőn a csók oly sokkal édesebb,<br>
Forróbb a vágy, ha egy kis vér ömölt.<br>
(<i>A gladiátort ezalatt ellenfele kivégezte.</i>)

<p>ÁDÁM<br>
A ló enyém, jőj Júliám, ölelj meg.<br>
Vigyék ki azt a hullát. – Táncosok!<br>
Csináljatok most már komédiát,<br>
Ebből elég volt mára.<br>
(<i>A hullát kiviszik, az emelvényt táncosok foglalják el.</i>)

<p>CATULUS <span class=ind3>Cluvia!</span><br>
Jőj hát te is, nem nézhetem soká,<br>
Ha más ölelkezik.

<p>LUCIFER <span class=ind26>S mi, Hippia,</span><br>
Követjük-é szintén példájukat?<br>
De nyald meg ajkad, nincs-e rajta méreg,<br>
No úgy, most már mulathatunk, galambom.

<p>ÁDÁM<br>
Mit is dobog szived olyannyira,<br>
Nem nyughatom fölötte, Júlia. (<i>Suttognak.</i>)

<p>LUCIFER<br>
Halld, e bolond még a szívről beszél! –

<p>CATULUS<br>
Ládd, kedves, én nem bántom a tiédet,<br>
Tehetsz vele akármit, csak ne tudjam,<br>
Ha csókod forró s mindig kész nekem.

<p>CLUVIA<br>
Nagylelkü kedves! Ím, javadra e bort. (<i>Iszik.</i>)

<p>CATULUS<br>
Jól van, jól, Clúvia, de lágy karod,<br>
Puhácska kebled tőlem el ne vond,<br>
Füzérem is lesiklott, ládd, fejemről. –<br>
(<i>a táncosnőkhöz</i>)<br>
Ah, ez remek fordúlat táncotokban,<br>
Mi buja tűz, kellemmel egyesülve!

<p>CLUVIA<br>
Szemed befogom, ím, ha ott leled<br>
Azt, amiért én is versenyt futok,<br>
S csak egy jó szót sem bírok érdemelni. –<br>
(<i>Luciferre mutatva</i>)<br>
Ezen savanyu arcot nézzed inkább –<br>
Miért is ennek az a szép leány,<br>
Ha már különb hasznát se tudja venni,<br>
Mint hogy szunyadni hagyja, míg maga<br>
Gúnyos mosollyal és hideg szemekkel<br>
Kisér száz édes, bárha dőre dolgot,<br>
Mi a társalgás illatát teszi. –

<p>CATULUS<br>
Valóban, egy ily arc egész körök<br>
Költészetére fagylepelt borít.<br>
Ki ellenáll a perc igézetének,<br>
S nem hagyja lelkét ártól elragadni,<br>
Nem is jó ember, s bár maradna otthon. –

<p>HIPPIA<br>
Valóban szinte félek, hogy szegényben<br>
Már megfogant a <span class=nospace title="a pestis">fekete halál</span>,<br>
Mely a várost pusztítja. –

<p>ÁDÁM <span class=ind14>El vele,</span><br>
E gyászos képpel. Pajzán dalt nekünk,<br>
Ki tudja a legszebbet köztetek.

<p>HIPPIA (<i>énekel</i>)<br>
<span class=ind12>Borral, szerelemmel</span><br>
<span class=ind12>Eltelni sohsem kell;</span><br>
<span class=ind12>Minden pohárnak</span><br>
<span class=ind12>Más a zamatja.</span><br>
<span class=ind12>S a mámor, az édes mámor,</span><br>
<span class=ind12>Mint horpadt sírokat a nap,</span><br>
<span class=ind12>Létünk megaranyozza.</span><br>

<p><span class=ind12>Borral, szerelemmel</span><br>
<span class=ind12>Eltelni sohsem kell,</span><br>
<span class=ind12>Minden leánynak</span><br>
<span class=ind12>Más a varázsa.</span><br>

<p>MIND<br>
<span class=ind12>S a mámor, az édes mámor,</span><br>
<span class=ind12>Mint horpadt sírokat a nap,</span><br>
<span class=ind12>Létünk megaranyozza.</span>

<p>CATULUS<br>
Jól van biz az, nos, Clúvia, te mit tudsz?

<p>CLUVIA (<i>énekel</i>)<br>
<span class=ind12>Bolond világ volt hajdanában:</span><br>
<span class=ind12>Lukréciát az özvegy ágyban</span><br>
<span class=ind12>Hogy megkereste szép gavallér,</span><br>
<span class=ind12>Nem lángol ajka, több kéjt nem kér,</span><br>
<span class=ind12>Tárt szűvel nem fut bordélyházba,</span><br>
<span class=ind12>Hideg vasat merít magába. –</span><br>
<span class=ind12>Örüljünk, okosabb világ van,</span><br>
<span class=ind12>Örüljünk, hogy mi élünk abban. –</span><br>

<p><span class=ind12>Bolond világ volt hajdanában:</span><br>
<span class=ind12>Brutus nem ült szép villájában,</span><br>
<span class=ind12>Kardot fogott s harcolni méne</span><br>
<span class=ind12>Mint hitvány zsoldos, s még mivégre?</span><br>
<span class=ind12>A rongyos nép jóléte végett,</span><br>
<span class=ind12>S tar földön érte el is vérzett.</span>

<p>MIND<br>
<span class=ind12>Örüljünk, okosabb világ van,</span><br>
<span class=ind12>Örüljünk, hogy mi élünk abban. –</span>

<p>CLUVIA<br>
<span class=ind12>Bolond világ volt hajdanában:</span><br>
<span class=ind12>Rém járt fel a hősek agyában,</span><br>
<span class=ind12>Szentnek hivék, mit kacagunk ma,</span><br>
<span class=ind12>S egy-két ily őrült, ha akadna,</span><br>
<span class=ind12>Cirkuszainkban éppen elkel,</span><br>
<span class=ind12>Nekünk látvány, a vadnak étel.</span>

<p>MIND<br>
<span class=ind12>Örüljünk, okosabb világ van,</span><br>
<span class=ind12>Örüljünk, hogy mi élünk abban. –</span>

<p>LUCIFER<br>
Ah, Cluvia, leverted Hippiát.<br>
Szeretnék e dalnak költője lenni.

<p>ÁDÁM<br>
S te nem danolsz, mit búsongsz, Júlia?<br>
Körűlünk minden vígad és nevet.<br>
Nem jólesik pihenned keblemen? –

<p>ÉVA<br>
Ah, jól, nagyon. De nézd el, Sergiolus,<br>
A boldogság midőn elkomolyít.<br>
Azt tartom, mely kacag, nem is valódi.<br>
Legédesebb percünkbe is vegyűl<br>
Egy cseppje a mondhatlan fájdalomnak,<br>
Talán sejtjük, hogy az ily perc – virág,<br>
S így hervatag.

<p>ÁDÁM <span>Ah, én is érzek illyest.</span>

<p>ÉVA<br>
S kivált, ha még dalt hallok és zenét,<br>
Nem hallgatom a szűkkorlátu szót,<br>
De a hang árja ringat, mint hajó,<br>
S úgy érzem, mintha álomban feküdném:<br>
A rezge hangon messze múltba szállnék,<br>
Hol napsugáros pálmafák alatt<br>
Ártatlan voltam, játszi, gyermeteg,<br>
Nagy és nemes volt lelkem hívatása.<br>
Bocsáss meg, őrült álomnak varázsa<br>
Mindez. – Csókollak ismét – ébredek.

<p>ÁDÁM<br>
El a zenével, tánccal, émelyít<br>
Ez örökös édesség tengere,<br>
Keserüet kivánna már szivem.<br>
Boromba ürmöt és fulánkot a<br>
Piros ajakra, vészt fejem fölé.<br>
(<i>A táncosok elmennek, jajgatás hallik kívülről.</i>)<br>
Mi jajszó ez, mely úgy velőbe hat?

<p>LUCIFER<br>
Nehány őrültet most feszítenek fel,<br>
Testvériségről, jogrul álmodókat.

<p>CATULUS<br>
Úgy kell nekik, miért nem ültek otthon,<br>
Élvezve és feledve a világot,<br>
Miért vitatták mások dolgait.

<p>LUCIFER<br>
Koldús a dúst testvéreül kivánja,<br>
Cseréld meg őket, és ő von keresztre.

<p>CATULUS<br>
Hagyd hát kacagnunk a nyomort, hatalmat,<br>
Dögvészt, mi a várost tizedeli.<br>
Az isteneknek minden végzetét.<br>
(<i>Új jajszó.</i>)

<p>ÁDÁM (<i>magában</i>)<br>
Úgy érzem, mintha álomban feküdném,<br>
A rezge hangon messze múltba szállok,<br>
Hol nagy s nemes volt lelkem hívatása. –<br>
Nem így mondád-e, Júlia?

<p>ÉVA <span class=ind23>Igen.</span><br>
(<i>Ezalatt besötétült. A csarnok előtt temetési menet<br> vonul el <span class=nospace title="(latin) halotti fuvolákkal">tibiákkal</span>, fáklyákkal és jajveszékelő nőkkel.<br> Az egész társaság egy ideig merev hallgatásba süllyed.</i>)

<p>LUCIFER (<i>felkacagva</i>)<br>
Mint látom, itt a jókedv elborult.<br>
Bor nincs-e már, vagy elfogyott az élc,<br>
Hogy a savanyu úr is megsokallja?<br>
Talán bizon valaki fél közöttünk,<br>
Vagy éppen megtért.

<p>ÁDÁM (<i>feléje sújtva poharát</i>) <span class=nospace>Vessz, ha azt hiszed.</span>

<p>LUCIFER<br>
No, majd hivok uj vendéget közénk.<br>
Talán megifjult kedv is tér be véle.<br>
Hej! Hozzátok be, szolgák, ízibe,<br>
Ki fáklyafénnyel erre útazik.<br>
Csak megkináljuk egy pohár itallal.<br>
(<i>A halottat nyílt koporsóban behozzák,<br> s az asztalra helyezik. Kísérete a háttérben<br> marad. Lucifer ráköszönt.</i>)<br>
Igyál pajtás, holnap nekem, ma néked!

<p>HIPPIA<br>
Talán inkább csókot kivánsz?

<p>LUCIFER <span class=ind17>Öleld meg,</span><br>
És lopd ki szájából az <span class=nospace title="(latin) a halott szájába túlvilági útiköltségnek tett ezüstpénzt">obulust</span>.

<p>HIPPIA<br>
Ha tégedet csókollak, őt miért ne?<br>
(<i>A halottat megcsókolja. Péter apostol a kíséret közül kilép.</i>)

<p>PÉTER APOSTOL<br>
Megállj, a döghalált szivod magadba.<br>
(<i>Mindnyájan visszaborzadva, helyükön felemelkednek.</i>)

<p>MIND<br>
A döghalál – rettentő – félre innen.

<p>PÉTER APOSTOL<br>
Te nyomorú faj! – Gyáva nemzedék,<br>
Míg a szerencse mosolyog feletted,<br>
Mint napsugárban a légy, szemtelen,<br>
Istent, erényt, gúnyolva taposó.<br>
De hogyha a vész ajtódon kopog,<br>
Ha Istennek hatalmas ujja érint,<br>
Gyáván hunyász, rútul kétségb’eső.<br>
Nem érzed-é, hogy az ég büntetése<br>
Nehezkedik rád. Nézz csak, nézz körűl,<br>
A város pusztul, durva, idegen nép<br>
Tiporja el arany vetésidet,<br>
Szétbomlik a rend, senki sem parancsol,<br>
S szót nem fogad. A rablás, gyilkolás<br>
Emelt fővel jár a békés lakok közt,<br>
Utána a halvány gond, rémület<br>
S égből, földről se részvét, sem segély.<br>
Nem bírod, úgye, kéjek mámorával<br>
Elandalítni azt a szózatot,<br>
Mely a kebelnek mélyét felveri,<br>
S jobb cél felé hiába ösztönöz.<br>
Kielégítést, úgyebár, nem érzesz,<br>
Csak undort ébreszt szűdben a gyönyör,<br>
S aggódva nézsz körűl, ajkad rebeg:<br>
Hiába mind, a régi istenekben<br>
Nincs már hited, kövekké dermedeztek.<br>
(<i>Az istenszobrok szétporlanak.</i>)<br>
Elporlanak, s új Istent nem találsz,<br>
Mely a salakból újra fölemelne. –<br>
Nézz csak körül, mi pusztít városodban<br>
Hatalmasabban, mint a döghalál,<br>
Ezren kelnek fel a lágy pamlagokról,<br>
Hogy <span class=nospace title="Felső-Egyiptom római provinciává lett tartományának">Thébaisznak</span> puszta téreit<br>
Vad <span class=nospace title="(görög) önsanyargató remetékkel">anachorétákkal</span> népesítsék,<br>
Ottan keresve tompult érzetöknek<br>
Mi még izgassa, ami még emelje. –<br>
El fogsz pusztulni, korcsult nemzedék,<br>
E nagy világ most tisztuló szinéről.

<p>HIPPIA (<i>az asztal előtt összeroskadva</i>)<br>
Óh, jaj nekem, mi szörnyű fájdalom,<br>
Hideg veríték, <span class=nospace title="(latin) pokoltűz, gyehenna">orcusnak tüze</span> –<br>
A dögvész, óh, a dögvész – elveszek.<br>
Nem gyámolít ki sem közűletek,<br>
Kik annyi élvet osztátok velem?

<p>LUCIFER<br>
Ma néked, holnap nékem, édesem. –

<p>HIPPIA<br>
Hát öljetek meg, átkom ver különben.

<p>PÉTER APOSTOL (<i>hozzálépve</i>)<br>
Ne átkozódjál, lányom, sőt, bocsáss meg –<br>
Majd gyámolítlak én és a nagy Isten,<br>
A szent szeretet örök Istene.<br>
Emelkedjél fel hozzá, ím, e vízzel<br>
Lelked kitisztul menten a salaktól,<br>
S hozzá siet.<br>
(<i>Megkereszteli az asztalról vett edényből.</i>)

<p>HIPPIA <span class=ind10>Atyám – megkönnyülék. (<i>Meghal.</i>)</span>

<p>CATULUS (<i>indul</i>)<br>
Én még ma Thébaiszba útazom.<br>
Elundorodtam a bünös világtól.

<p>CLUVIA<br>
Megállj, Catulus, én is elkisérlek. (<i>Kimennek.</i>)<br>
ÁDÁM (<i>elgondolkodva, az előtérre lép, Éva követi.</i>)<br>
S te itt vagy, Júlia, mondd, mit keressz itt,<br>
Hol a halál az örömet kiölte.

<p>ÉVA<br>
S nem ott van-é helyem, ahol te vagy?<br>
Ah, Sergiolus! Vajh mi sok nemes<br>
Érzést találtál volna e kebelben,<br>
Hol csak mulékony kéj után kutattál. –

<p>ÁDÁM<br>
És önmagamban is. Mi kár, hogy úgy van!<br>
Elveszni nyomorultan, kisszerűen,<br>
S szenvedni addig. Óh, ha él az Isten,<br>
(<i>Letérdel, s kezét égnek emeli.</i>)<br>
Ha gondja van ránk, és hatalma rajtunk,<br>
Új népet hozzon s új eszmét a világra,<br>
Amazt, a korcsba jobb vért önteni,<br>
Ezt, a nemesbnek hogy köre legyen<br>
Magasra törni. Érzem, elkopott mind,<br>
Mi a miénk volt – s újat létrehozni<br>
Erőnk kevés. Hallgass meg, Istenem.<br>
(<i>Az égen glóriában a kereszt feltűnik.<br> A hegyek megől égő városok pírja látszik.<br> A csúcsokról félvad csapatok szállnak alá.<br> Távolról áhítatos himnusz hallik.</i>)

<p>LUCIFER (<i>magában</i>)<br>
E látvány kissé borzogatja hátam,<br>
De nem emberrel kell-e küzdenem?<br>
Mit én nem bírok, ő teszi helyettem.<br>
Hasonló tréfát már gyakorta láttam.<br>
A glória ha lassan elveszett,<br>
Még megmarad a vérengző kereszt.

<p>PÉTER APOSTOL<br>
Az Úr meghallgatott. – Tekints körűl,<br>
Az elkorcsult föld újra kezd születni.<br>
E medvebőrös, barbár harcﬁak,<br>
Kik üszköt vetnek fényes városokra,<br>
Kiknek lova múlt századok vetését<br>
Tiporja el, s istállót elhagyott<br>
Templomfalak közt lél, új vért hozand<br>
Az elsilányult, megfogyott erekbe.<br>
S kik a cirkuszban himnuszt énekelnek,<br>
Mig a bősz tigris keblöket kitépi,<br>
Új eszmét hoznak, a testvériséget,<br>
És az egyénnek felszabadulását,<br>
Melyek meg fogják rázni a világot. –

<p>ÁDÁM<br>
Ah, érzem, érzem, mást is kér a lélek,<br>
Mint dagadó párnákon renyhe kéjek;<br>
A szív vérének lassu elfolyása<br>
Olyan kéj, melynek vajh, mi lenne mása?

<p>PÉTER APOSTOL<br>
Legyen hát célod: Istennek dicsőség,<br>
Magadnak munka. Az egyén szabad<br>
Érvényre hozni mind, mi benne van.<br>
Csak egy parancs kötvén le: szeretet.

<p>ÁDÁM<br>
Fel hát csatázni, fel hát lelkesülni<br>
Az új tanért. Alkotni új világot,<br>
Melynek virága a lovagerény lesz,<br>
Költészete az oltár oldalán<br>
A felmagasztalt női ideál.<br>
(<i>Péterre támaszkodva, indul.</i>)

<p>LUCIFER<br>
Ah, a lehetlen lelkesít fel, Ádám!<br>
A férﬁúhoz méltó ez s dicső ám.<br>
Istennek tetszik, mert az ég felé hajt,<br>
S ördögnek kedves, mert kétségbe ejt majd.<br>
(<i>Utánamegy.</i>)

</section>






<section id=hetedik-szin>

<h2><a href="tragedia.html#hetedik-szin">HETEDIK SZÍN</a></h2>

<p>(<i>Konstantinápolyban. Piac nehány őgyelgő polgárral. –<br> Középen a <span class=nospace title="(görög) a keleti kereszténység feje, Konstantinápoly érseke">Pátriárka</span> palotája, jobbra apácazárda,<br> balra liget. Ádám mint Tankréd, erődús férﬁkorban más lovagokkal,<br> Ázsiából visszatérő keresztes hadak élén,<br> lengő zászlók s dobszó mellett jő, Lucifer mint fegyvernöke.<br> Estve, később éj.</i>)

<p>ELSŐ POLGÁR<br>
Im, itt jön ismét egy barbár csapat.<br>
Fussunk, zárjunk be ajtót és kaput,<br>
Nehogy rabolni jőjön kedvök újra.

<p>MÁSODIK POLGÁR<br>
El hölgyeinkkel; e vad csőcselék<br>
Isméri a szerájok kéjeit.

<p>ELSŐ POLGÁR<br>
És hölgyeink is a győző jogát.

<p>ÁDÁM<br>
Megálljatok, mit futtok így előttünk;<br>
Vagy nem látjátok ezt a szent jelet,<br>
Testvérileg mely egy célhoz csatol? –<br>
Hitünk világát vittük Ázsiának,<br>
Szeretetnek tanát, hogy elvadult<br>
Milljói, mellyek közt szent bölcseje<br>
Ringott üdvünknek, érezzék malasztját.<br>
S tiköztetek nem volna szeretet?

<p>ELSŐ POLGÁR<br>
Hallottunk már mi sokszor ily beszédet,<br>
S legott házunkra az üszök repült. (<i>Elszélednek.</i>)

<p>ÁDÁM (<i>a lovagokhoz</i>)<br>
Imé, látjátok, ez átkos gyümölcse,<br>
Ha aljas tervvel annyi martalóc<br>
Kezében a szent zászlót lengeti,<br>
S gyáván hizelgve a népszenvedélynek,<br>
Hivatlanul tolakszik fel vezérül. –<br>
Lovag barátim! Míg a szennytelen<br>
Becsűlet, Isten szent dicsérete,<br>
A nő védelme és a hősiség<br>
Lesz kardjainkon, mink vagyunk hivatva<br>
E ronda démont féken tartani<br>
S vezetni, hogy vágyának ellenére<br>
Nagyot s nemest müveljen szüntelen.

<p>LUCIFER<br>
Szépen szólsz, Tankréd, ámde majd, ha a nép<br>
El nem hiendi többé, hogy vezér vagy – –

<p>ÁDÁM<br>
Hol a szellem van, ott a győzelem.<br>
Lesújtom. –

<p>LUCIFER <span class=ind19>És ha szellem nála is lesz?</span><br>
Leszállsz-e hozzá?

<p>ÁDÁM <span class=ind1>Mért leszállani?</span><br>
Hát nem nemesb, ha őtet emelem fel. –<br>
Lemondni a küzdés nehéz helyéről<br>
Társak híjában épp olyan kicsínyes,<br>
Mint szűkkeblűség társt be nem fogadni.<br>
Irígyelvén részét a pályabérben. –

<p>LUCIFER<br>
Lám, lám, mivé silányult a nagy eszme,<br>
Melyért a cirkusz vértanúi haltak. –<br>
Ez az egyénnek felszabaditása? – –<br>
Csodálatos fajú testvériség. –

<p>ÁDÁM<br>
Ne gúnyolj. – Óh, ne hidd, hogy a dicső tant<br>
Fel nem fogom. Éltemnek vágya az. –<br>
Tehet, s tegyen, kiben szent szikra van,<br>
Ki felküzd hozzánk, szívesen fogadjuk,<br>
Egy kardcsapás rendünkbe emeli.<br>
De őriznünk kell a rend kincseit<br>
A még forrongó zűrnek ellenében.<br>
Bár jőne már, bár jőne az idő,<br>
Megváltásunk csak akkor fog betelni,<br>
Midőn ledűl a gát, mert tiszta minden. –<br>
De illyen napnak jöttét kétleném,<br>
Ha az, ki a nagy művét inditá,<br>
Nem önmaga lett volna a nagy Isten. – –<br>
Barátim, láttátok, hogyan fogadtak.<br>
Árván a zajgó város népe közt.<br>
Nincs hátra más, mint ott azon ligetben<br>
Táborba szállni, mint azt megszokók<br>
Már a pogány közt. Míg majd jobbra fordul.<br>
Induljatok, követni foglak én is,<br>
Minden lovag felel népségeért.<br>
(<i>A keresztes had tábort üt.</i>)

<p>LUCIFER<br>
Mi kár, hogy szép eszméid újolag<br>
Csak ollyan hírhedett almát teremnek,<br>
Mely künt piros, de béle por.

<p>ÁDÁM <span class=ind23>Megállj.</span><br>
Hát nem hiszesz már semmi nemesebbe’?

<p>LUCIFER<br>
Ha hinnék is, mit ér, fajod ha nem hisz.<br>
Ez a lovagrend, mellyet állitasz<br>
<span class=nospace title="(görög) világítótorony">Fárosz</span> gyanánt tenger hullámi közt,<br>
Egykor kialszik, félig összedűl,<br>
S vészesb szirtté lesz a merész utasra,<br>
Mint bármelyik más, mely sosem világlott. –<br>
Minden, mi él és áldást hintve hat,<br>
Idővel meghal, szelleme kiszáll,<br>
A test túléli ronda dög gyanánt,<br>
Mely gyilkoló <span class=nospace title="(görög) kigőzölgéseket">miazmákat</span> lehel<br>
Az új világban, mely körűle fejlik. –<br>
Ládd, így maradnak ránk a múlt idők<br>
Nagyságai.

<p>ÁDÁM <span class=ind10>Míg rendünk összedűl,</span><br>
Tán szent tanai a tömegbe hatnak,<br>
És akkor nincs veszély.

<p>LUCIFER <span class=ind18>A szent tanok. – –</span><br>
Ah, épp a szent tan mindig átkotok,<br>
Ha véletlen reá bukkantatok:<br>
Mert addig csűritek, hegyezitek,<br>
Hasogatjátok, élesítitek,<br>
Mig őrültség vagy békó lesz belőle.<br>
Egzakt fogalmat nem bírván az elme,<br>
Ti mégis mindig ezt keresitek<br>
Önátkotokra, büszke emberek.<br>
Vagy nézd e kardot, hajszállal nagyobb,<br>
Kisebb lehet, s lényben nem változott,<br>
Ezt folytathatnók véges-végtelen,<br>
S hol az egzakt pont, mely határt tegyen?<br>
Bár érzésed rögtön reátalál,<br>
A változás nagyban midőn beáll. –<br>
De mit törekszem – fáraszt a beszéd,<br>
Tekints magad csak kissé szerteszét.<br>
(<i>Nehány polgár ismét megjelen.</i>)

<p>ÁDÁM<br>
Barátim! Népem fáradt, menhelyet kér.<br>
Tán a kereszténység fővárosában<br>
Nem kér hiába.

<p>HARMADIK POLGÁR<br>
<span class=ind24>Kérdés, nem vagy-é</span><br>
Eretnekségben rosszabb a pogánynál.

<p>NEGYEDIK POLGÁR<br>
Mondd, mit hiszesz, <span class=nospace title="(görög) az Atyaistennel azonos vagy csak hasonló lényegű Fiúistent a Szentháromság tanában">a homousiont,<br>
Vagy homoiusiont</span>?

<p>ÁDÁM <span class=ind18>Ezt nem értem. –</span>

<p>LUCIFER<br>
Ne valld be, ez most itt a fő dolog.

<p>NEGYEDIK POLGÁR<br>
Lám, kétkedik, ez is hamishitű.

<p>TÖBBEN<br>
El tőlük, el, zárkózzunk házainkba. –<br>
Átok reá, ki nékiek fedélt nyújt. (<i>Elszélednek.</i>)<br>
(<i>A Pátriárka fejedelmi pompában és kísérettel<br> jő palotájából, egy csapat barát követi láncravert<br> eretnekeket kísérve, végre katonák s nép.</i>)

<p>ÁDÁM<br>
Elámulok! – De mondd, mi fejdelem<br>
Közelg amott, oly dölyfösen, kihívón? –

<p>LUCIFER<br>
A főpap az, apostolok utóda.

<p>ÁDÁM<br>
S e meztelábas, ronda csőcselék,<br>
Mely a bilincselt népet kárörömmel,<br>
Hazudt alázat színével kiséri?

<p>LUCIFER<br>
Keresztény-cinikus barátsereg.

<p>ÁDÁM<br>
Nem láttam illyest ősi hegyeim közt.

<p>LUCIFER<br>
Majd látsz utóbb; a poklosság, tudod,<br>
Lassan terjed. De vigyázz, meg ne sértsd<br>
Ez abszolút erényü s épp ezért<br>
Engesztelhetlen népet.

<p>ÁDÁM <span class=ind24>Ah, minő</span><br>
Erény lehetne ily fajnak sajátja.

<p>LUCIFER<br>
Erényök a sanyargás, a lemondás,<br>
Mit mestered kezdett meg a kereszten.

<p>ÁDÁM<br>
Az egy világot válta meg ezáltal,<br>
De e gyávák csak Istent káromolnak,<br>
Mint lázadók, megvetve kegyeit.<br>
Ki szúnyog ellen oly fegyvert ragad,<br>
Mit medve ellen vinni hősiség,<br>
Bolond.

<p>LUCIFER <span class=nospace>De hátha ők a szúnyogot</span><br>
Medvének nézik. – Nincs-e rá joguk?<br>
Nincs-é joguk hős voltuk érzetében<br>
Pokolra űzni minden élvezőt? –

<p>ÁDÁM<br>
Látok, miként Tamás, és nem hiszek. –<br>
Szemébe nézek e káprázatoknak. –<br>
(<i>A Pátriárka elé lép.</i>)<br>
Atyám! A szent sír harcosi vagyunk,<br>
S a fáradalmas útból megpihenni<br>
E város népe még be sem fogad. –<br>
Ki oly hatalmas vagy, segíts ügyünkön.

<p>PÁTRIÁRKA<br>
Fiam, csekély dolgokra most nem érek,<br>
Az Isten dícse, a nép üdve hív,<br>
Eretnekek fölött kellvén itélnem,<br>
Kik mérget szórva dudvaként tenyésznek,<br>
S tűzzel-vassal bár irtjuk, szüntelen<br>
Ujult erővel küldi a pokol ránk. –<br>
De hogyha a kereszt vitézi vagytok,<br>
Minek kerestek messze szerecsent,<br>
Itt a veszélyesb ellen. Fel tehát,<br>
Fel falvaikra, irtsátok ki őket,<br>
Pusztítsatok nőt, aggot, gyermeket.

<p>ÁDÁM<br>
Az ártatlant, atyám, csak nem kivánod. –

<p>PÁTRIÁRKA<br>
Ártatlan a kigyó is, míg kicsiny,<br>
Vagy hogyha már kihullt méregfoga,<br>
S kiméled-é?

<p>ÁDÁM <span class=ind15>Valóban szörnyü bűn</span><br>
Lehet, mi ily haragra gyújthatá<br>
Egyházát a szeretetnek.

<p>PÁTRIÁRKA <span class=ind22>Fiam!</span><br>
Nem az szeret, ki a testnek hizelg,<br>
De aki a lelket vezérli vissza,<br>
Ha kell, kard élén vagy lángon keresztül<br>
Ahhoz, ki mondá: Nem békét, de harcot<br>
Hozok a földre. – E gonosz hitűek<br>
A szentháromság rejtélyes tanában<br>
A homoiusiont hirdetik,<br>
Mig az egyház a homousiont<br>
Alapítá meg a hit cikkeül.

<p>BARÁTOK<br>
Halál reájuk, már a máglya ég. –

<p>ÁDÁM<br>
Adjátok fel, barátim, azt az <em>i</em>-t,<br>
Szebb áldozat lesz életmegvetéstek<br>
A szent sirért vivandó hős csatában. –

<p>EGY AGG ERETNEK<br>
Sátán, ne kísérts, mink igaz hitünkért<br>
Ott vérezünk, hol Isten rendelé.

<p>EGYIK BARÁT<br>
Hah, szemtelen, igaz hittel dicsekszel?

<p>AZ AGG ERETNEK<br>
Nincs-é velünk a rimini zsinat<br>
S más számtalan?

<p>A BARÁT <span class=ind26>Rosz útra tévedett.</span><br>
De Nicaeában s más igaz hivő<br>
Zsinatban úgye mellettünk itéltek?

<p>AZ AGG ERETNEK<br>
A pártosok. – Mi szemtelen kisérlet<br>
Még versenyezni vélünk. Vagy, felelj,<br>
Hol van csak egy egyházatyátok is,<br>
Mint Árius és a két Euséb? –

<p>A BARÁT<br>
Hát bírtok-é egy Athanásiust?

<p>AZ AGG ERETNEK<br>
Hol vértanúitok?

<p>A BARÁT <span class=ind15>Több, mint tinektek.</span>

<p>AZ AGG ERETNEK<br>
Szép vértanúk, kiket káprázatával<br>
Az ördög csalt el, kárhozott halálra. –<br>
Mondom, ti vagytok a nagy Babilon,<br>
Az a kéjhölgy, kiről Szent János írt,<br>
Mely el fog veszni a világ szinéről. –

<p>A BARÁT<br>
A hétfejű sárkány, az Antikrisztus<br>
Vagytok ti, kikről Szent János beszél,<br>
Gazok, csalárdok, ördög cimborái.

<p>AZ AGG ERETNEK<br>
Rablók, kigyók, paráznák, torkosok …

<p>PÁTRIÁRKA<br>
El vélök, el, máris soká időzünk,<br>
Isten dicsére, a máglyára őket!

<p>AZ AGG ERETNEK<br>
Isten dicsére, jól mondád, gonosz,<br>
Isten dicsére hull az áldozat. –<br>
Erősek vagytok, tesztek kény szerint,<br>
De jó-e a tett, ítél majd az ég. –<br>
Számlálva immár bűnóráitok,<br>
Vérünkből új csatárok szűletendnek,<br>
Az eszme él, s a láng, mely fellobog,<br>
Világot késő századokra vet. –<br>
Jerünk, barátim, a dicső halálba. –

<p>AZ ERETNEKEK (<i>karban énekelnek</i>)<br>
1. Én erős Istenem, én erős Istenem, miért hagytál el engemet, és miért távoztál el az én megtartásomtól és az én jajgatásaimnak beszédétől?<br>
2. Én Istenem, kiáltok mind napestig, de nem hallgatsz meg, éjjel is nincs nekem veszteglésem.<br>
3. Te pedig szent vagy – – (XXII. zsolt.)

<p>A BARÁTOK (<i>karban közbevágnak</i>)<br>
1. Perelj, Uram, az énvelem perlőkkel, és harcolj a velem harcolókkal.<br>
2. Ragadj fegyvert és paizst, és kelj fel az én segítségemre.<br>
3. És vedd fel dárdádat és rekeszd meg az én háborgatóim eleinek utát. (XXXV. zsolt.)<br>
(<i>Ezalatt a Pátriárka s a menet elvonul. Nehány barát <span class=nospace title="(latin) bűnbocsánatot áruló könyvecskékkel">traktátusokkal</span> a keresztesek közé vegyül.</i>)

<p>LUCIFER<br>
Mit állsz oly szótlan, mondd, mit borzadasz?<br>
Tragédiának nézed? nézd legott<br>
Komédiának, s múlattatni fog. –

<p>ÁDÁM<br>
Óh, jaj, ne tréfálj! – hát egy <em>i</em> miatt is<br>
Mehetni illy elszántan a halálba? –<br>
Mi akkor a magasztos, nagyszerű? –

<p>LUCIFER<br>
Az, ami másnak tán kacagtató.<br>
Egy szál választja csak e két fogalmat,<br>
Egy hang a szívben ítél csak közöttük,<br>
S ez a rejtélyes bíró a rokonszenv,<br>
Mely istenít vagy gúnyával megöl. –

<p>ÁDÁM<br>
Mért is tűnt csak szemembe mind e bűn!<br>
E kisszerű harc büszke tudományban,<br>
E gyilkos méreg mesterül kivonva<br>
A legfényesb, legüdítőbb virágból. –<br>
E szép virágot egykor ismerém,<br>
Üldött hitünknek zsendülő korában:<br>
Ki az a bűnös, aki tönkretette?

<p>LUCIFER<br>
A bűnös önmaga a győzelem,<br>
Mely szerteszór, száz érdeket növel.<br>
A vész, mely összehoz, mártírt teremt,<br>
Erőt ád; ott van az eretnekekkel. –

<p>ÁDÁM<br>
Valóban, elhajítnám kardomat,<br>
És visszamennék éjszaki honomba,<br>
Hol még az ős erdők árnyékiban<br>
A férﬁbecs, a tiszta egyszerűség<br>
Dacol e síma kornak mérgivel,<br>
Ha titkos szó nem súgná szüntelen,<br>
Hogy e kort nékem kell újjáteremtni.

<p>LUCIFER<br>
Hiú törekvés. Mert egyént sosem<br>
Hozandsz érvényre a kor ellenében:<br>
A kor folyam, mely visz vagy elmerít,<br>
Uszója, nem vezére az egyén. –<br>
Kiket nagyoknak mond a krónika,<br>
Mindaz, ki hat, megérté századát,<br>
De nem szülé az új fogalmakat.<br>
Nem a kakas szavára kezd viradni,<br>
De a kakas kiált, merthogy virad. –<br>
Amott azok, kik békóban sietnek<br>
Mártírhalálra, gúnytól környezetten,<br>
Látnak csak egy embernyomot előre,<br>
Köztük dereng fel az új gondolat;<br>
S azért meghalnak, mit utódaik<br>
Az utcaléggel gondtalan szivandnak. –<br>
De hagyjuk ezt, nézz kissé táborodba,<br>
Mit járnak ott azon piszkos barátok,<br>
Mi vásárt ütnek, mit szónoklanak,<br>
Őrült taglejtés vad kiséretében. –<br>
Hallgassuk őket.

<p>EGY BARÁT (<i>a tolakodó keresztesek közt</i>)<br>
<span class=ind4>Bajnokok, vegyétek!</span><br>
Vegyétek a vezeklésnek tanát<br>
Kalauzul minden kétségetekben,<br>
Ez megtanít, a gyilkos, a parázna,<br>
A templomrabló, a hamis tanú<br>
Hány évig fog szenvedni a pokolban.<br>
És megtanít, egy évi büntetést<br>
Hogy a gazdag megválthat húsz s nehány,<br>
Mig a szegény három <span class=nospace title="(olasz) itáliai váltópénzzel">solidival</span>.<br>
S ki már ﬁzetni éppen képtelen,<br>
Nehány ezer korbácsütéssel is. –<br>
Vegyétek e becses könyvet, vegyétek. –

<p>A KERESZTESEK<br>
Ide vele. – Nekünk is, szent atyám! –

<p>ÁDÁM<br>
Hah, rossz árús, és még roszabb vevők.<br>
Vonj kardot, és verd szét e ronda vásárt!

<p>LUCIFER (<i>zavarban</i>)<br>
Bocsáss meg, e barát rég cimborám.<br>
S nem is utálom én az ily világot,<br>
Az Úr dicse haszinte felkapott is,<br>
Felkaptam én is egyúttal vele.<br>
Csak te maradtál egy kissé alant.<br>
(<i>Éva mint Izóra s Heléne, annak komornája<br> sikoltva rohannak Ádámhoz, nehány keresztestől<br> üldözve, kik azonban ízibe elosonnak.</i>)

<p>ÉVA (<i>összerogyva</i>)<br>
Ments meg te, bajnok!

<p>ÁDÁM (<i>felkarolva</i>) <span class=ind13>Eszmélj, óh, nemes hölgy,</span><br>
Itt biztosan vagy. Vesd fel szép szemed.<br>
Minő igéző! – Vajh, mi érheté?

<p>HELÉNE<br>
Élvezni voltunk a természetet<br>
Kertünk árnyékos sűrüségi közt,<br>
Gondatlan ülve az üde gyepen,<br>
A csattogányt hallgattuk és kisértük;<br>
Midőn csillogni látunk két szemet<br>
Vad szenvedéllyel a bokor megől.<br>
Ijedve kezdünk futni, míg utánunk<br>
Lihegve és döbörgve négy keresztes<br>
Majd-majd beért, midőn hozzád jutánk.

<p>ÁDÁM<br>
Nem is tudom, kivánjam-é, hogy ébredj;<br>
Hát hogyha elhagysz, álomkép gyanánt?<br>
Hogy is lehet test így átszellemülve,<br>
Ilyen nemes és illy imádatos –

<p>LUCIFER<br>
Átszellemült test! – Óh, a sors valóban<br>
Nem büntethetné jobban a szerelmest<br>
Őrültségéért, mint beteljesítvén<br>
Mindazt, amit csak kedvesére halmoz. –

<p>ÁDÁM<br>
Úgy rémlik, egykor már ismertelek,<br>
Hogy együtt álltunk Isten zsámolyánál.

<p>LUCIFER<br>
Mindenre kérlek, azt sose feledd,<br>
Szerelmed amilyen mulattató<br>
Kettesben, olly izetlen harmadiknak.

<p>ÁDÁM<br>
Felnéz – mosolyg, óh, hála néked, ég!

<p>ÉVA<br>
Lovag, megmentél, hogy köszönjem azt meg?

<p>ÁDÁM<br>
Nem gazdag díj-e a szó ajkadon?

<p>LUCIFER (<i>Helénéhez</i>)<br>
Elég sovány díj, s illyet sem nyerek? –

<p>HELÉNE<br>
S mi hálával tartoznám én neked?<br>

<p>LUCIFER<br>
Hát azt hiszed, hogy a nemes lovag<br>
Megmente téged is? Minő hiúság.<br>
Ha a lovag megmenti a kisasszonyt,<br>
Komornáját a fegyvernök bizonnyal.

<p>HELÉNE<br>
S mit nyertem volna. Vagy hálás leszek,<br>
És ott vagyok, mintha elér a vész:<br>
Vagy háladatlan, így is kárhozott. –<br>
Pedig nem volt rút a négy üldöző.

<p>ÁDÁM<br>
Óh, hölgy, hová vezesselek, parancsolj.

<p>ÉVA<br>
Előttünk áll a zárda ajtaja.

<p>ÁDÁM<br>
A zárda, mondod? Óh, de ajtaja<br>
Nem zárja tőlem a reményt el, úgye?<br>
Adj nékem egy jelt, tűznöm e kereszthez,<br>
Hogy míg amaz tisztemben küzdni hív,<br>
Legszebb álmomnak hozza vissza képét,<br>
S ne únjak várni hosszu éveken,<br>
Melyek végéről pályabérem int. –

<p>ÉVA<br>
Im, e szalag. –

<p>ÁDÁM <span>Ez éjsötét szalag? –</span><br>
Óh, hölgy! Reményt, reményt, ne bánatot.

<p>ÉVA<br>
Enyém ez a jel, mást nem adhatok.<br>
A zárdafal közt nem tenyész remény.

<p>ÁDÁM<br>
De szerelem sem. És ahol te vagy,<br>
Hogyan ne volna szerelem, leány!<br>
Mezed mutatja, nem vagy még apáca.

<p>ÉVA<br>
Ne is gyötörj tovább kérdéseiddel,<br>
Pedig gyötörsz, ha búdat nőni látom. –

<p>LUCIFER<br>
És el fog zárni e fal téged is?

<p>HELÉNE<br>
El ám, de kulcsa nincs tengerbe vetve.

<p>LUCIFER<br>
Nagy kár – beh szép elégiát faragnék<br>
E bús esetről. –

<p>HELÉNE <span class=ind12>Csalfa, menj előlem!</span>

<p>LUCIFER<br>
S miért? Hát nem nagy eszme az, midőn<br>
Tengerfenékre szállok kulcsodért?

<p>HELÉNE<br>
Ah, ezt nem is kivánom.

<p>LUCIFER <span class=ind18>Már megyek. –</span><br>
A mélynek szörnye fen reám agyart.

<p>HELÉNE<br>
Jöjj vissza, jöjj, megöl a félelem –<br>
Inkább a kulcs majd ablakomba’ lesz. –

<p>ÁDÁM<br>
Hadd tudjam hát neved meg legalább,<br>
Imámba, tudjam meg, hogy mit csatoljak,<br>
Áldást kérvén rád, hogyha végzeted<br>
Gyászát megosztni már nem engeded.

<p>ÉVA<br>
Nevem Izóra. S a tiéd, lovag?<br>
Imádság jobban illet zárdaszűzet.

<p>ÁDÁM<br>
Tankréd vagyok.

<p>ÉVA <span class=ind1>Tankréd, Isten veled.</span>

<p>ÁDÁM<br>
Izóra, óh, ne hagyj el ily sietve,<br>
Megátkozom különben a nevet,<br>
Melyet bucsúzva mondottál először –<br>
Rövid volt e perc, még álomnak is,<br>
Hogy folytatom, ha ily rejtély maradsz,<br>
S nem bírom sorsod drága fonalával<br>
Kihímzeni? –

<p>ÉVA <span class=ind3>Halljad hát sorsomat.</span><br>
Atyám is a szent sír vitéze volt.<br>
Midőn egy éjt meglepte a vad ellen,<br>
Üvöltve, tűzzel-vassal, táborát.<br>
Menekvéséhez már nem volt remény,<br>
És szent fogadást tőn Szűz Máriának,<br>
Hogy engemet, ki még gyermek valék,<br>
Ha visszatérhet, néki felajánl.<br>
Ő visszatért, én szent ostyát vevék<br>
Ez ígéretre.

<p>ÁDÁM <span class=ind10>Óh, te szent anya!</span><br>
Te testesített, tiszta szeretet,<br>
Nem fordulál-e el megbántva ily<br>
Szentségtelen igérettől, minő<br>
Erényeidre nyom bűnbélyeget,<br>
Átokká téve az égnek malasztját. – –

<p>HELÉNE<br>
S te nem kivánod tudni sorsomat?

<p>LUCIFER<br>
Azt már tudom: szerettél, megcsalódtál,<br>
Szerettél újra, s akkor már te csaltál.<br>
Ismét szerettél – hősödet meguntad;<br>
S üres szived most új lakóra vár. –

<p>HELÉNE<br>
Ez különös! Az ördög van veled tán?<br>
De oly szerénynek mégse hittelek,<br>
Hogy szívemet üresnek hidd jelenleg.

<p>LUCIFER (<i>Ádámhoz</i>)<br>
Uram, siess. Te nem bírsz elbucsúzni,<br>
S én nem birom gátolni győzedelmem.

<p>ÁDÁM<br>
Izóra! Minden szód fulánk szivemben.<br>
Egy csókkal mérgét, óh, hölgy, édesítsd meg.

<p>ÉVA<br>
Lovag, mit kívánsz – hallád eskümet.

<p>ÁDÁM<br>
De az nincs tiltva tán, hogy <em>én</em> szeresselek.

<p>ÉVA<br>
Te boldog vagy, de hogy feledlek én?<br>
Tankréd, megyek már, vagy kifogy erőm.<br>
Isten veled – meglátlak ott az égben.

<p>ÁDÁM<br>
Isten veled. – E nap emléke vélem. –<br>
(<i>Éva a zárdába lép.</i>)

<p>HELÉNE (<i>félre</i>)<br>
Ah, gyáva te – hát mindent én tegyek?<br>
(<i>fent</i>)<br> Ablakba’ lesz majd, nem tengerben a kulcs.<br>
(<i>Évát követi.</i>)

<p>ÁDÁM (<i>feleszmélve</i>)<br>
Most hát jerünk.

<p>LUCIFER <span class=ind12>Már késő – vége van. –</span><br>
Ládd, illyen őrült fajzat a tiéd,<br>
Majd állati vágyának eszközéül<br>
Tekinti a nőt, és durvult kezekkel<br>
Letörli a költészet himporát<br>
Arcárul, önmagát rabolva meg<br>
Szerelme legkecsesb virágitól;<br>
Majd istenűl oltárra helyezi,<br>
És vérzik érte és küzd hasztalan,<br>
Míg terméketlen hervad csókja el. –<br>
Mért nem tekinti és becsűli nőül,<br>
Nőhívatása megjelölt körében.<br>
(<i>Ezalatt egészen besötétült, a hold felkél.<br> Izóra és Heléne az ablakon.</i>)

<p>ÉVA<br>
Mi vágyva néze rám, mint reszketett,<br>
Ah, e hős férﬁ reszketett előttem,<br>
De nőerényem és a hit parancsol –<br>
Itt szenvedek ki, mint szent áldozat.

<p>HELÉNE<br>
Csodálatos, minő őrült nemünk!<br>
Ha az előitélettel szakít,<br>
Vadállatul rohan a kéj után,<br>
A méltóságot arcáról letépi<br>
És megvetetten sárban ténfereg.<br>
Ha nem szakít, önárnyától remeg,<br>
Fonnyadni hagyja meddő bájait,<br>
Mástól s magától elrabolva a kéjt. –<br>
Miért nem jár középen. Vagy mit árt<br>
Egy kis kaland, egy kis gyöngéd viszony,<br>
Illemmel olykor, meg nem foghatom.<br>
Hiszen a nő se szellem csak merőben.

<p>ÉVA<br>
Heléne, nézz ki, itten áll-e még?<br>
Hogyan ment volna ollyan könnyen el.<br>
Csak egyszer halljam még meg szózatát.

<p>ÁDÁM (<i>Luciferhez</i>)<br>
Tekints körül, nem áll-e ablakánál,<br>
Nem küldne-é egy pillantást utánam?<br>
Csak egyszer lássam még sugár alakját –<br>
Izóra! Óh, ne bánd, hogy itt vagyok még.

<p>ÉVA<br>
Mindkettőnkért jobb lenne itt nem állnod.<br>
Az elszakadt szív könnyen összeforr,<br>
S megint csak fáj, ha újra elszakasztjuk. –

<p>ÁDÁM<br>
Nem félsz-e így a csendes éjbe nézni,<br>
Mely, mint nagy szív, szerelemtől dobog.<br>
Szeretni hol csak nékünk nem szabad?<br>
Nem félsz-e, hogy varázsa elragad? – –

<p>ÉVA<br>
Él bennem is mindez, mint tünde álom,<br>
Mely tán az égből kísért e világra;<br>
A lég hullámin szép dal árjadoz,<br>
Mosolygni látok nemtők ezreit<br>
Testvéri csókkal, minden lomb mögül,<br>
De hozzánk többé, Tankréd, nem beszélnek. –

<p>ÁDÁM<br>
S miért, miért! E rossz fal gátol-é? –<br>
Ki annyi sarcot vívtam a pogánytól,<br>
Nem bírom-é áthágni ezt a sáncot? –

<p>LUCIFER<br>
Nem ám, mert védi a kor szelleme,<br>
Erősebb, mint te.

<p>ÁDÁM <span class=ind22>Hah, ki mondja azt!</span><br>
(<i>A háttérben egy máglya világa gyúl ki.</i>)

<p>AZ ERETNEKEK (<i>karban távolról</i>)<br>
21. Mentsd meg az én lelkemet a fegyvertől és az én egyetlen egyemet az ebnek kezéből.<br>
22. Szabadíts meg engemet az oroszlánnak szájából és az <span class=nospace title="(latin) egyszervú mondabeli állatoknak">unicornisoknak</span> szarvaik ellen hallgass meg engemet.<br>
23. Hirdetem a te nevedet az én atyámﬁainak; a gyülekezetek közepette dicsérlek tégedet.

<p>ÉVA<br>
Irgalmazz, Isten, bűnös lelkeiknek! –

<p>ÁDÁM (<i>visszaborzadva</i>)<br>
Mi rettentő dal.

<p>LUCIFER <span class=ind10>Nászénektek az.</span>

<p>ÁDÁM<br>
Mindegy, legyen, én meg nem rettenek.<br>
Dacolni érted mindennel fogok.

<p>A BARÁTOK (<i>karban távolról</i>)<br>
26. – – öltöztessenek fel gyalázatossággal és szidalommal, kik felfuvalkodnak ellenem.<br>
27. Vigadjanak és örüljenek, kik akarják az én igazságomat; és mondják azt mindenkor: Magasztaltassék az Úr, ki akar békességet az ő szolgájának.<br>
(<i>A fentebbi karének kezdetével Ádám,<br> ki a zárda ajtajához lépett volt, ismét megállt,<br> a tornyon egy kuvik kiált, a légben boszorkányok<br> szállnak, s az ajtó előtt egy csontváz kél<br> a földből, s fenyegetve áll Ádám előtt.</i>)

<p>ÉVA (<i>az ablakot becsapva</i>)<br>
Isten segíts!

<p>A CSONTVÁZ <span class=nospace>El e szentelt küszöbről.</span>

<p>ÁDÁM<br>
Ki vagy te, rém!

<p>A CSONTVÁZ <span class=nospace>Én az vagyok, ki ott lesz</span><br>
Minden csókodban, minden ölelésben. –

<p>BOSZORKÁNYOK (<i>kacagva</i>)<br>
Édes vetés, fanyar gyümölcs,<br>
Galambﬁval kigyókat költs.<br>
Izóra, hívunk!

<p>ÁDÁM <span class=ind15>Millyen alakok!</span><br>
Ti változátok-é el, vagy magam?<br>
Ismertelek, midőn mosolygtatok.<br>
Mi itt valóság és mi itten álom?<br>
Varázsotokra ellankad karom. –

<p>LUCIFER<br>
Véletlenül mi kedves társaságba<br>
Juték. Mi régtől várom e szerencsét,<br>
Ez illedelmes, szép boszorkahad,<br>
Mely a mezetlen nimfát mindazáltal<br>
Orcátlanságban messze túlhaladja,<br>
Ez a vén bajtárs, a rémes halál,<br>
Mely torzképezve a rideg erényt,<br>
Megútáltatja azt a föld ﬁával.<br>
Mind üdvözöllek. Kár, hogy rá nem érek<br>
Közöttetek az éjet elfecsegni. –<br>
(<i>A jelenések eltűnnek.</i>)<br>
Tankréd, fel, Tankréd! Kedvesed becsapta<br>
Az ablakot; mit állunk itt az éjben?<br>
A szél hideg, köszvény leszen jutalmad.<br>
Heléne meg mindjárt jő, s mit teszek?<br>
Szerelmeskedni nem fog tán az ördög,<br>
Nevetségessé lenne mindörökre,<br>
S akkor hatalmát elvinné maga. –<br>
Csodálatos, az ember hő kebellel<br>
Eseng epedve szerelem után,<br>
S csak kínt arat. Az ördög jégkebellel<br>
Alig bír tőle szabadulni jókor.

<p>ÁDÁM<br>
Vezess, vezess új létre, Lucifer!<br>
Csatára szálltam szent eszmék után,<br>
S találtam átkot hitvány felfogásban,<br>
Isten dicsére embert áldozának,<br>
S az ember korcs volt, eszmémet betöltni.<br>
Nemesbbé vágytam tenni élveink,<br>
S bűn bélyegét süték az élvezetre,<br>
Lovagerényt állíték, s ez döfött<br>
Szivembe tőrt. El innét, új világba,<br>
Eléggé megmutattam, hogy mit érek,<br>
Ki vívni tudtam és lemondni tudtam,<br>
Szégyen ne’kűl elhagyhatom helyem. –<br>
Ne lelkesítsen többé semmi is,<br>
Mozogjon a világ, amint akar,<br>
Kerekeit többé nem ígazítom,<br>
Egykedvüen nézvén botlásait.<br>
Kifáradtam – pihenni akarok. –

<p>LUCIFER<br>
Pihenj tehát. De én alig hiszem,<br>
Hogy szellemed, e nyugtalan erő,<br>
Pihenni hagyjon. Ádám, jőj utánam.

</section>






<section id=nyolcadik-szin>

<h2><a href="tragedia.html#nyolcadik-szin">NYOLCADIK SZÍN</a></h2>

<p>(<i>Prágában. A császári palota kertje. Jobbra lugos,<br> balra csillagásztorony, előtte tágas erkély<br> Kepler íróasztalával, székkel, csillagász-eszközökkel.<br> Lucifer mint Kepler <span class=nospace title="(latin) szolgája, segítője">famulusa</span> az erkélyen.<br> A kertben udvaroncok s hölgyek<br> csoportokban sétálnak, közöttük Éva is<br> mint Borbála, Kepler neje. – Rudolf császár Ádámmal<br> mint Keplerrel beszédbe mélyedve áll.<br> A háttérben egy eretnek máglyája ég. Estve, később éj.<br> Két udvaronc az előtéren elmenve.</i>)

<p>ELSŐ UDVARONC<br>
Ki az megint, ki ottan fűtözik,<br>
Eretnek vagy boszorkány?

<p>MÁSODIK UDVARONC <span class=nospace>Nem tudom.</span><br>
Nincs már divatban, hogy még érdekeljen,<br>
Csak söpredék gyül a máglyák köré.<br>
S nem őrjöng az sem már öröm miatt,<br>
Csak hallgatag néz és morog magában.

<p>ELSŐ UDVARONC<br>
Az én időmben ünnep volt az illyes,<br>
Ott volt az udvar, a nemes világ.<br>
Ah, így fajulnak el a jó idők. – (<i>Elhaladnak.</i>)

<p>LUCIFER<br>
Ily hűvös estve e tűz jólesik,<br>
Bizon-bizon már jó régen melenget.<br>
De félek, hogy kialszik nemsokára.<br>
Nem férﬁas határzattól eloltva,<br>
Nem új nézetnek engedvén helyet,<br>
De e közömbös korban nem leend,<br>
Ki új hasábot vetne a parázsra,<br>
S én fázhatom. – Minden nagy gondolatnak,<br>
Hiába, ily kicsínyes a bukása. –<br>
(<i>El a toronyba.</i>)<br>
(<i>Rudolf és Ádám az előtérre lépve.</i>)

<p>RUDOLF<br>
Állítsd fel, Kepler, horoszkópomat,<br>
Rosz álmam volt az éjjel, rettegek,<br>
Mi konjunktúrákban van csillagom.<br>
Baljóslatú jel tűnt fel udvarában<br>
Már múltkor is, ott a kigyó fejénél.

<p>ÁDÁM<br>
Meglesz, uram, amint parancsolod.

<p>RUDOLF<br>
Ha majd e klimaktérikus napok<br>
Elmúltak, a nagy műt is újrakezdjük,<br>
Mely a minap sikertelen maradt.<br>
Átnéztem újra <span class=nospace title="az alkímia, az aranycsinálás alapműveit">Hermész Trismegistust,<br>
Synesiust, Albertust, Paracelsust,<br>
Salamon kulcsát</span> és más műveket,<br>
Mig rátaláltam az ejtett hibára.<br>
Amint izzasztók a vénhedt királyt,<br>
Feltűnt a <span class=nospace title="az arany és az előállítása során létrejött átmeneti anyagok nevei az aranycsinálás tolvajnyelvén">holló s a veres oroszlány</span>,<br>
Utánuk a kettes merkur kifejlett<br>
A két planéta egyesült hatásán,<br>
S leszállt az <span class=nospace title="„a bölcsek köve”, amelyet (nevével ellentétben) képlékeny anyagnak képzeltek">ércek bölcseletsava</span>.<br>
De elhibáztuk a nedves tüzet,<br>
Száraz vizet, s azért nem létesült<br>
A szent menyegző, a dicső eredmény,<br>
Mely ifjuságot önt az agg erébe,<br>
Nemességet visz át a szürke ércbe.

<p>ÁDÁM<br>
Értem, felséges úr.

<p>RUDOLF <span>Egy szóra még.</span><br>
Rossz hír kering az udvarban felőled,<br>
Hogy új tanoknak híveül szegődtél,<br>
Rostálod a szentegyház téteit;<br>
Sőt most, midőn anyád mint rút boszorkány<br>
Legsúlyosb vád alatt börtönben ül,<br>
Méltó gyanúba jössz te is, midőn<br>
Olyan nyakasan s ernyedetlenűl<br>
Igyekszel őt kiszabadítani.

<p>ÁDÁM<br>
Felséges úr! Hiszen ﬁa vagyok.

<p>RUDOLF<br>
A szentegyház, ﬁam, igazb anyád.<br>
Hagyd a világot, jól van az, miként van,<br>
Ne kívánd kontárul javítani. –<br>
Nem halmozálak-é kegyekkel el,<br>
Atyád, tudod jól, korcsmáros vala,<br>
S nemességed kétség fölül helyeztem,<br>
Pedig bizony elég bajomba telt.<br>
Fölemelélek trónomhoz, s csak így<br>
Jutál Müller Borbála szép kezéhez.<br>
Azért, ismétlem, légy, ﬁam, vigyázó. (<i>El.</i>)<br>
(<i>Ádám gondolatokba merülve erkélyének<br> lépcsőinél megáll. Két udvaronc az előtérbe érve.</i>)

<p>HARMADIK UDVARONC<br>
Nézd, mint mereng ismét a csillagász.

<p>NEGYEDIK UDVARONC<br>
A féltés bántja szüntelen szegényt,<br>
Hiába, nem tud új körébe szokni,<br>
Kirí belőle mindig a paraszt.

<p>HARMADIK UDVARONC<br>
Nem fogja fel, hogy az igaz lovag,<br>
Bár istenség gyanánt imádja a nőt,<br>
Vérét odadni volna érte kész,<br>
Ha rágalom érintené erényét –<br>
Ő hódolásban mellékcélt gyanít.

<p>ÉVA (<i>más csoporttal a két udvaronchoz csatlakozik,<br> s nevetve legyezőjével a második udvaronc vállára ver.</i>)<br>
Ah, menj, lovag – az istenért, kegyelmezz,<br>
Tréfáidon halálra kell nevetnem. –<br>
Nézd, itt e két úr mily szörnyű komoly. –<br>
Talán megszállott már titeket is<br>
Az újitásnak átkos szelleme?<br>
Úgy el szememből! Nem szenvedhetem<br>
E fajt, mely olly epés, bús felfogással<br>
Megírigyelte ezt a csillogó,<br>
Nyugodt világot tőlünk, s újat eszmél.

<p>HARMADIK UDVARONC<br>
Minket nem illet e vád, drága hölgy,<br>
Ki vágyna illyen körben változásra.

<p>ELSŐ UDVARONC<br>
De, hogyha nem csalódom, ottan áll<br>
Egy férﬁ, arcán e sötét jelek.

<p>ÉVA<br>
Férjem szegény? – Az istenért, urak,<br>
Kiméljétek meg őt az ily gyanútól<br>
Előttem, kit hozzá szent kötelék<br>
Csatol. – Hisz ő beteg – nagyon beteg.

<p>MÁSODIK UDVARONC<br>
Betegje tán e súgárzó szemeknek?

<p>HARMADIK UDVARONC<br>
Valóban, amit senki nem merészel,<br>
Ő sértne-é meg féltékeny gyanúval? –<br>
Óh, bár lehetne lovagod gyanánt<br>
Szemébe kesztyűt dobnom a merésznek.<br>
(<i>Ezalatt Ádámhoz érnek.</i>)<br>
Ah, mester! Épp jó, hogy találkozunk,<br>
Jószágaimra kívánnék utazni,<br>
Időjóslást szeretnék!

<p>ELSŐ UDVARONC <span class=nospace>Én pedig</span><br>
Fiamnak vágynám csillagát kitudni.<br>
Éjfél után, múlt éjjel jött világra.

<p>ÁDÁM<br>
Reggel mindkettő készen vár, urak.

<p>NEGYEDIK UDVARONC<br>
A társaság oszol, menjünk mi is.

<p>HARMADIK UDVARONC<br>
Lépcsője itt van – jó éjt, asszonyom.<br>
(<i>súgva</i>)<br>Egy óra múlva.

<p>ÉVA (<i>súgva</i>) <span class=nospace>Jobbra, a lugosban.</span><br>
(<i>fent</i>)<br>
Jó éjt, urak. – Jőj, kedves Jánosom.<br>
(<i>Mind elmennek. Ádám és Éva az erkélyre.<br> Ádám zsöllyeszékbe dűl. Éva előtte áll.<br> Mindinkább besötétedik.</i>)

<p>ÉVA<br>
János, nekem szükségem volna pénzre.

<p>ÁDÁM<br>
Egy ﬁllérem sincs, mind elhordtad immár.

<p>ÉVA<br>
Örök szükséget tűrjek-é tehát?<br>
Az udvarhölgyek pávaként ragyognak,<br>
Szintúgy szégyellek köztük megjelenni.<br>
Valóban, hogyha egy-egy udvaronc<br>
Felém hajolva, mosolyogva mond,<br>
Hogy a királyné köztük én vagyok,<br>
Szégyenkezem miattad, aki a<br>
Királynét így állítod udvarába.

<p>ÁDÁM<br>
Nem fáradok-e éjet és napot,<br>
Elárulom tudásomat miattad,<br>
Megfertőzöm, midőn haszontalan<br>
Időjóslást, horoszkópot csinálok,<br>
Eltitkolom, mit lelkem felfogott,<br>
És hirdetem, mit jól tudok, hamis.<br>
Pirulnom kell, mert rosszabbá levék,<br>
Mint a <span class=nospace title="(görög–latin) ókori jósnők">szibillák</span>, kik hivének abban,<br>
Amit jósoltak, míg én nem hiszek.<br>
De megteszem, hogy leljem kedvedet.<br>
Hová teszem, mit bűndĳul kapok?<br>
Hisz nékem nem kell semmi a világon,<br>
Csak az éj és tündöklő csillaga,<br>
Csak a szférák titkos harmóniája,<br>
Tiéd a többi. – Ámde ládd, ha a<br>
Császár pénztára többnyire üres,<br>
Sok kérelemre rendetlen ﬁzetnek.<br>
Tiéd lesz most is, mit reggel kapok,<br>
S te hálátlan vagy, ládd, ez fáj nekem.

<p>ÉVA (<i>sírva</i>)<br>
Szememre hányod, hogy mit áldozasz,<br>
S nem áldozék-e én is eleget,<br>
Miattad? Én, nemes háznak leánya,<br>
Midőn kétséges rangodhoz csatoltam<br>
Jövőmet, és nem általam jutál-e<br>
Jobb társaságba? Hálátlan, tagadd el. –

<p>ÁDÁM<br>
Kétséges rang-e hát szellem, tudás?<br>
Homályos származás-e a sugár,<br>
Amelly az égből homlokomra szállt?<br>
Hol van nemesség, más ezen kivűl?<br>
Amit ti úgy neveztek, porlatag,<br>
Hanyatló báb, mit lelke elhagyott,<br>
De az enyém örökifjú, erős. –<br>
Óh, nő, ha te meg bírnál érteni,<br>
Ha volna lelked oly rokon velem,<br>
Minőnek első csókodnál hivém,<br>
Te büszke lennél bennem, s nem keresnéd<br>
Kivűl a boldogságot körömön,<br>
Nem hordanál mindent, mi benned édes,<br>
Világ elé s mindent, mi keserű,<br>
Nem tartanál fel házi tűzhelyednek. –<br>
Óh, nő, mi végtelen szerettelek.<br>
Szeretlek most is, ah, de keserűen<br>
Fulánkos a méz, mely szivembe szállt.<br>
Fáj látnom, mily nemessé lenne szűd,<br>
Ha nő lehetnél; a sors semmivé tett,<br>
Mely a nőt báb-istenként tartja még,<br>
Mint istenül tartotta a lovagkor,<br>
De akkor hittek benne, nagy idő volt,<br>
Most senki sem hisz, törpe az idő,<br>
S a báb-istenség csak vétket takar. –<br>
Elválnék tőled, szívemet kitépném,<br>
Ha fájna is, tán nyúgodtabb lehetnék,<br>
S te is nélkűlem boldogabb lehetnél;<br>
De ott van újra a már meglevő rend:<br>
Az a tekintély – egyházunk szava;<br>
S együtt kell tűrnünk, míg a sír felold.<br>
(<i>Fejét kezébe hajtja, Éva meghatva simogatja.</i>)

<p>ÉVA<br>
No, Jánosom, oly gyászosan ne vedd,<br>
Ha mondok is egyet-mást néha-néha,<br>
Nem akarálak búba ejteni.<br>
De ládd, az udvar oly csodálatos,<br>
És hölgyei oly büszkék, gúnyosak,<br>
Mit kezdjek én dacolni ellenök?<br>
Nincs már közöttünk, úgyebár, harag,<br>
Jó éjt – reggelre ne feledd a pénzt.<br>
(<i>Lemegy a lépcsőn a kertbe.</i>)

<p>ÁDÁM<br>
Minő csodás kevercse rossz- s nemesnek<br>
A nő, méregből s mézből összeszűrve.<br>
Mégis miért vonz? Mert a jó sajátja,<br>
Míg bűne a koré, mely szülte őt.<br>
Hej, famulus!<br>
(<i>Lucifer jő lámpával, s az asztalra teszi.</i>)

<p>LUCIFER <span class=nospace>Parancsolsz, mesterem?</span>

<p>ÁDÁM<br>
Időjóslatra és <span class=nospace title="(latin) születéskor felállított, elsődleges horoszkópra">nativitásra</span><br>
Vagyon szükségem, készíts íziben.

<p>LUCIFER<br>
Természetes, csillámlót, fényeset;<br>
Ki venne pénzeért rideg valót.

<p>ÁDÁM<br>
De ne olyant, mely szinte képtelen.<br>

<p>LUCIFER<br>
Olyat nem is bírnék tán feltalálni,<br>
Min megbotránkoznának a szülők,<br>
Nem messiás-é minden újszülött,<br>
Fénylő csillag, mely feltűnt a családnak,<br>
S csak későbben fejlik szokott pimasszá. (<i>Ír.</i>)<br>
(<i>Éva ezalatt a lugoshoz ért,<br> a harmadik udvaronc elébe lép.</i>)

<p>HARMADIK UDVARONC<br>
Mi rég epesztesz itten, óh, kegyetlen.

<p>ÉVA<br>
Talán neked nagy már az áldozat<br>
Az éj hüvös szelét kiállani,<br>
Mig én egy jó, nemes férjet csalok meg,<br>
Az ég átkát, világ itéletét<br>
Vonom magamra éretted, lovag?

<p>[HARMADIK] UDVARONC<br>
Ah, az ég átka, a világitélet<br>
Nem hat titkába e sötét lugosnak.

<p>ÁDÁM (<i>merengve</i>)<br>
Kivántam kort, mely nem küzd semmiért,<br>
Hol a társas rend megszokott nyomát,<br>
E megszentelt előitéletet<br>
Nem bántja senki, hol nyugodhatom,<br>
És egykedvű mosollyal hagyhatom<br>
Hegedni hosszu harcaim sebét. –<br>
Megjött a kor, s mit ér, ha e kebelben<br>
A lélek él – e kínos, szent örökség,<br>
Mit az egekből nyert a dőre ember –,<br>
Mely tenni vágyik, mely nem hágy nyugodni,<br>
S csatára kél a renyhe élvezettel. –<br>
Hej, famulus! Hozz bort, úgy reszketek,<br>
Fagyos világ ez, kell, hogy feltüzeljem.<br>
E törpe korban így kell lelkesülni<br>
És elszakadni mocskoló porától. –<br>
(<i>Lucifer bort hoz, Ádám a szín végéig iddogál.</i>)<br>
Óh, tárd ki, tárd ki, végtelen nagy ég,<br>
Rejtélyes és szent könyvedet előttem;<br>
Törvényidet ha már-már ellesém,<br>
Felejtem a kort és mindent körűlem.<br>
Te örökös vagy, míg az mind mulandó,<br>
Te felmagasztalsz, míg amaz lesújt. –

<p>[HARMADIK] UDVARONC<br>
Borbála, óh, ha az enyém lehetnél!<br>
Ha Isten elszólítná férjedet,<br>
Hogy az eget jobban fel bírja fogni,<br>
Miért éltében mindig fáradott.

<p>ÉVA<br>
Hallgass, lovag, úgy sajnálnám szegényt,<br>
Hogy könnyeim közt csók nem jutna néked.

<p>[HARMADIK] UDVARONC<br>
Te tréfát űzesz.

<p>ÉVA <span class=ind22>Sőt, valót beszélek.</span>

<p>[HARMADIK] UDVARONC<br>
Ki érti ezt a rejtélyes kedélyt?<br>
Borbála! Hisz te így nem is szeretsz.<br>
Vagy mondd, ha volnék számüzött, szegény,<br>
Mit volnál képes tenni hívedért? –

<p>ÉVA<br>
Valóban, azt mostan nem tudhatom.

<p>ÁDÁM<br>
Óh, jő-e kor, mely e rideg közönyt<br>
Leolvasztandja, s mely új tetterővel<br>
Szemébe néz az elavult lomoknak,<br>
Biróul lép fel, büntet és emel,<br>
(<i>Felkél, és tántorogva az erkély szélére lép.</i>)<br>
Nem retten vissza a nagy eszközöktől,<br>
Nem fél a rejtett szót kimondani,<br>
Mely majd hatalmas görgeteg gyanánt<br>
Haladni fog a végzetes uton,<br>
S lezúzza tán azt is, ki őt kimondta.<br>
(<i>A Marseillaise dallama hallik.</i>)<br>
Óh, hallom, hallom a jövő dalát.<br>
Megleltem a szót, azt a nagy talizmánt,<br>
Mely a vén földet ifjuvá teszi:

</section>






<section id=kilencedik-szin>

<h2><a href="tragedia.html#kilencedik-szin">KILENCEDIK SZÍN</a></h2>

<p>(<i>A nézőhely hirtelen Párizs Grève-piacává változik.<br> Az erkély egy guillotine emelvényévé,<br> az íróasztal nyaktilóvá, mely mellett Lucifer<br> mint bakó áll. Ádám mint Danton<br> az emelvény széléről zajgó néptömegnek szónokol. –<br> Dobszó mellett igen rongyos újonchad jelenik meg,<br> és az állványnál sorakozik. Fényes nap.</i>)

<p>ÁDÁM (<i>folytatva</i>)<br>
Egyenlőség, testvériség, szabadság! –

<p>NÉPTÖMEG<br>
Halál reá, ki el nem ismeri!

<p>ÁDÁM<br>
Azt mondom én is. – Két szó menti meg<br>
A mindenünnen megtámadt, nagy eszmét,<br>
A jók számára mondjuk egyikét:<br>
<span class=s2>„Veszélyben a hon” és ők ébredeznek.</span><br>
A másikát a bűnre mennydörögjük,<br>
E szó: „reszkessetek!” – s megsemmisülnek. –<br>
Felkeltek a királyok ellenünk,<br>
S eléjök dobtuk fejdelmünk fejét,<br>
Felkeltek a papok, s villámukat<br>
Kicsavarók kezökből, visszatéve<br>
Trónjára az észt, e rég üldözöttet.<br>
De a másik szózat sem hangzik el,<br>
Mit a jobbakhoz intézett honunk.<br>
Tizenegy hadsereg küzd a határon,<br>
S mi hő ifjúság tódul szüntelen<br>
Az elhullott hősök helyét kitöltni.<br>
Ki mondja, hogy vérengző őrület<br>
A nemzetet meg fogja tizedelni?<br>
Ha forr az érc, a rossz salak kihull,<br>
De a nemesb rész tisztán megmarad.<br>
És hogyha mindjárt vérengzők vagyunk is,<br>
Tekintsenek bár szörnyeteg gyanánt,<br>
Nem gondolok nevemmel, légyen átkos,<br>
Csak a haza legyen nagy és szabad. –

<p>ÚJONCOK<br>
Fegyvert nekünk, csak fegyvert és vezért!

<p>ÁDÁM<br>
Helyes, helyes! Ti csak fegyvert kivántok,<br>
Míg annyi tárgyban szenvedtek hiányt,<br>
Ruhátok foszlik, lábatok mezetlen,<br>
Hanem szuronnyal mind kiszerzitek,<br>
Mert győzni fogtok. A nép győzhetetlen.<br>
Most hulla vére egy tábornokunknak,<br>
Ki katonáink élén meg hagyá<br>
Magát veretni.

<p>NÉPTÖMEG<br>
<span class=ind7>Óh, az áruló! –</span>

<p>ÁDÁM<br>
Helyesen mondod. Nincs más kincse a<br>
Népnek, mint a vér, mellyet oly pazar<br>
Nagylelküséggel áldoz a hazának. –<br>
S ki egy népnek szent kincsével parancsol,<br>
Nem bírván meghódítni a világot,<br>
Az áruló. –<br>
(<i>Az újoncok közül egy tiszt kilép.</i>)

<p>A TISZT <span class=nospace>Tégy engemet helyébe,</span><br>
Polgár, s letörlöm a gyalázatot.

<p>ÁDÁM<br>
Dicséretes, barátom, önbizalmad,<br>
De biztosítást, hogy szavadnak állsz,<br>
Előbb a harcok színhelyén szerezz.

<p>A TISZT<br>
A biztosíték lelkemben lakik,<br>
Aztán, imé, van nékem is fejem,<br>
Mely többet ér tán, mint az a lehullott.

<p>ÁDÁM<br>
S ki a kezes, hogy elhozod, ha kérem.

<p>A TISZT<br>
S kell-é kezes jobb, mint magam vagyok,<br>
Ki életem nem nézem semmibe?

<p>ÁDÁM<br>
Az ifjuság nem úgy gondolkodik.

<p>A TISZT<br>
Polgár, még egyszer felszólítalak. –

<p>ÁDÁM<br>
Türelem még, a cél el nem marad.

<p>A TISZT<br>
Nem bízol bennem, látom, hát tanulj<br>
Felőlem jobban vélekedni, polgár. –<br>
(<i>Főbe lövi magát.</i>)

<p>ÁDÁM<br>
Kár érte, egy ellenséges golyót<br>
Megérdemelt. Vigyétek el, barátim. –<br>
Viszontlátásig, győzelem után.<br>
(<i>Az újonchad elléptet.</i>)<br>
Óh, bár oszthatnám én is sorsotok. –<br>
De nékem harc jutott csak, nem dicsőség,<br>
Nem ellenség, mely által esni is dísz,<br>
De mely rejtekből orvul leskedik<br>
Fondorlatával rám s a szent hazára. –

<p>NÉPTÖMEG<br>
Mutasd meg ujjal, és halál reá!

<p>ÁDÁM<br>
Akit mutatni bírok, az meg is halt.

<p>NÉPTÖMEG<br>
Hát a gyanúsak? – Hisz aki gyanús,<br>
Már bűnös is, megbélyegezte a<br>
Népérzület, ez a nem tévedő jós. –<br>
Halál, halál az arisztokratákra! –<br>
Jerünk, jerünk a börtönüregekbe,<br>
Tegyünk törvényt, a nép törvénye szent.<br>
(<i>A néptömeg indul a börtönökbe.</i>)

<p>ÁDÁM<br>
Nem ott van a vész, a retesz erős,<br>
A bűzhödt lég, mely elmét, izmot öl,<br>
Szövetségestek úgyis, hagyjuk őket.<br>
Az árulás emelt fővel kacag<br>
S tőrt élesít a konvent padjain.

<p>NÉPTÖMEG<br>
Fel a konventre hát, nincs még eléggé<br>
Átválogatva. – A konventre később,<br>
Gyakorlatúl előbb a börtönökbe. –<br>
Addig szedd össze minden áruló<br>
Nevét, Danton.<br>
(<i>A néptömeg fenyegetve el. Ezalatt néhány<br> <span class=nospace title="(francia) térdnadrág nélküli, azaz nincstelen">sans-culotte</span> egy ifjú márkit és Évát mint<br> ennek testvérét hurcolja az állvány elé.</i>)

<p>EGY SANS-CULOTTE<br>
<span class=ind24>Imé, itten hozunk</span><br>
Ismét két ifju arisztokratát,<br>
E büszke arc, ﬁnom fehér-ruha<br>
Világosan mutatja bűnöket!

<p>ÁDÁM<br>
Milyen nemes pár. Jőjetek fel, ifjak.

<p>A SANS-CULOTTE<br>
Mi meg jerünk bajtársaink után,<br>
Hol munka vár ránk, s vész az árulókra.<br>
(<i>A sans-culotte-ok elmennek a többi néppel,<br> az ifjak az állványra lépnek. Az állvány körül<br> csak néhány őr marad.</i>)

<p>ÁDÁM<br>
Nem értem, mily rokonszenv vonz felétek,<br>
De önveszélyemmel megmentelek.

<p>A MÁRKI<br>
Nem, Danton, hogyha bűnösök vagyunk,<br>
Elárulod a hont, ha el nem ítélsz;<br>
Ha nem vagyunk, nem kell hiú kegyelmed.

<p>ÁDÁM<br>
Ki vagy te, hogy Dantonnal így beszélsz? –

<p>A MÁRKI<br>
Márki vagyok. –

<p>ÁDÁM <span class=ind29>Megállj – vagy nem tudod,</span><br>
Hogy „polgáron” kivül nincs cím egyéb?

<p>A MÁRKI<br>
Nem hallottam, hogy eltörlé királyom<br>
A címeket.

<p>ÁDÁM <span class=ind19>Szerencsétlen, ne folytasd,</span><br>
E guillotíne is szinte hallgatózik. –<br>
Lépj sergeinkbe, s pályád nyitva áll.

<p>A MÁRKI<br>
Nincs engedélyem, polgár, a királytól,<br>
Hogy idegen seregbe léphetek.

<p>ÁDÁM<br>
Úgy meg fogsz halni.

<p>A MÁRKI <span class=ind3>Eggyel több leend</span><br>
Családomból, ki meghalt a királyért.

<p>ÁDÁM<br>
Miért rohansz ily vakmerőn halálba?

<p>A MÁRKI<br>
S azt véled-é, hogy e nemes előjog<br>
Csak títeket illet, népemberek? –

<p>ÁDÁM<br>
Dacolsz velem, jó, hát én is fogok.<br>
Ki lesz erősb? Megmentlek ellenedre,<br>
S e jellemért egy higgadtabb jövő,<br>
Melyben kihamvadt a pártszenvedély,<br>
Hálát fog adni nékem. – Nemzetőrök!<br>
Lakomra véle. Tí feleltek érte.<br>
(<i>Nehány fegyveres nemzetőr a márkit elkíséri.</i>)

<p>ÉVA<br>
Bátyám, erős légy!

<p>A MÁRKI <span class=ind26>Húgom, óvjon Isten. – (<i>El.</i>)</span>

<p>ÉVA<br>
Itt is van egy fő, nem roszabb Rolandnál.

<p>ÁDÁM<br>
Ne ily kemény szót e gyöngéd ajakról.

<p>ÉVA<br>
A vérpadon gyöngédebb szó nem illik.

<p>ÁDÁM<br>
Az én világom e szörnyű emelvény.<br>
Midőn ráléptél, véled egy darab<br>
Menyország szállt le, s szentélyébe zár.

<p>ÉVA<br>
Az áldozatra szentelt állatot<br>
Sem gúnyolák útjában a papok.

<p>ÁDÁM<br>
Az áldozat, hidd el, magam vagyok.<br>
S ha írigyelve nézik is hatalmam,<br>
Örömtelen, megvetve életet<br>
Meg a halált, nézem királyi székem,<br>
Melyről mellőlem hullnak el naponkint,<br>
S várom, mikor jő már reám a sor. –<br>
E vér közt úgy gyötör az egyedüllét,<br>
A sejtelem, mi jó lehet szeretni. –<br>
Óh, nő, csak egy napig tanítanál<br>
Ez égi túdományra – második nap<br>
Nyugodtan hajtnám bárd alá fejem. –

<p>ÉVA<br>
S e rémvilágban még szeretni vágysz,<br>
Nem rettent-é a lelkiösmeret? –

<p>ÁDÁM<br>
A lelkiösmeret a közvilág<br>
Előjoga; kit a végzés vezet,<br>
Az rá nem ér körültekinteni. –<br>
Hol hallád a viharról, hogy megállt,<br>
Ha gyönge rózsa hajlong útain? –<br>
S aztán ki lenne vakmerő eléggé,<br>
Itélni a közélet emberéről?<br>
Ki látja a szálat, mely színpadán<br>
Egy Catilínát, egy Brutust vezet?<br>
Vagy azt hiszik, kiről a hír beszél,<br>
Megszűnt egyúttal ember lenni, és<br>
Oly földfeletti lénnyé változott,<br>
Kit a lenézett apró száz viszony,<br>
Mindennapos gond mitsem érdekel. –<br>
Óh, jaj, ne hidd – a trónon is ver a szív,<br>
S Caesarnak, hogyha volt szerelmese,<br>
Ez őt talán csupán úgy ismeré,<br>
Mint jó ﬁút, s nem volt sejtelme sem,<br>
Hogy retteg tőle s megrendűl a föld. –<br>
S ha így van ez, mondd, mondd, mért nem szeretnél?<br>
Nem nő vagy-é, s én nemde férﬁú?<br>
Mondják, hogy a szív gyűlöl vagy szeret,<br>
Amint magával hozza e világra:<br>
Én érzem, e szív hogy rokon tiéddel,<br>
S te ezt a szót, hölgy, meg nem értenéd? –

<p>ÉVA<br>
S ha meg? Mi haszna. Más Isten vezet,<br>
Mint akit én szivemben hordozok.<br>
Nem érthetjük meg így egymást soha. –

<p>ÁDÁM<br>
Hagyd el tehát avult eszményidet,<br>
Mit áldozol száműzött isteneknek?<br>
A nőt ugyis oly oltár illeti<br>
Csupán, mely mindig ifju – és ez a szív.

<p>ÉVA<br>
Az elhagyott oltárnak is lehet<br>
Mártírja. Óh, Danton, magasztosabb<br>
Kegyelettel megóvni a romot,<br>
Mint üdvözölni a felkelt hatalmat;<br>
S e hívatás nőt legjobban megillet.

<p>ÁDÁM<br>
Nem látott ember még érzelgeni,<br>
S ha látna most, ellenség, jóbarát,<br>
Hogy az, kit a sors korbácsolt tova,<br>
Vihar gyanánt tisztítni a világot,<br>
Mostan megáll a vérpadon, szeretni<br>
Egy kisleánynál, és köny ég szemében:<br>
Megjóslaná, hogy Danton elbukik,<br>
Kacagna, és nem félne senki többé. –<br>
S mégis könyörgök egy reménysugárt. –

<p>ÉVA<br>
Ha síron túl kibékélt szellemed<br>
Levetkezi a kor véres porát,<br>
Talán –

<p>ÁDÁM <span class=nospace>Ne mondd, ne mondd, leány, tovább,</span><br>
Én azt a túlvilágot nem hiszem,<br>
Reménytelen csatázok végzetemmel. –<br>
(<i>A néptömeg véres fegyverekkel, lándzsákon<br> nehány véres főt hurcolva, vadul visszatér.<br> Nehánya az állványra hat.</i>)

<p>NÉPTÖMEG<br>
Igazságot tevénk. – Mi büszke faj volt.

<p>EGY SANS-CULOTTE (<i>gyűrűt adva Dantonnak</i>)<br>
Imé, e gyűrü a hon zsámolyára.<br>
Kezembe nyomta az egyik cudar,<br>
Midőn nyakának tartám késemet.<br>
Azt tartja e faj, hogy rablók vagyunk. –<br>
Hát még te élsz? – Kövesd testvéridet. –<br>
(<i>Évát leszúrja, ki az állvány hátrészén lebukik.</i>)

<p>ÁDÁM (<i>szemét elfödve</i>)<br>
Jaj, vége hát. – Óh, sors, ki bír veled?

<p>NÉPTÖMEG<br>
Most a konventbe. Polgártárs, vezess. –<br>
Kiszedted-é az árulók nevét? –<br>
(<i>A nép letakarodik az állványról. Éva mint<br> rongyos, felgerjedt pórnő kibontakozik a<br> sokaságból, és egyik kezében tőrrel, másikban egy<br> véres fejjel Dantonhoz rohan.</i>)

<p>ÉVA<br>
Danton! Tekints ez összeesküvőre,<br>
Téged kivánt megölni, én ölém meg.

<p>ÁDÁM<br>
Ha e helyet jobban megállta volna,<br>
Roszul tevél; ha nem, tetted helyes. –

<p>ÉVA<br>
Tettem helyes, s jutalmamat kivánom:<br>
Tölts vélem egy éjet, nagy férﬁú.

<p>ÁDÁM<br>
Minő rokonszenv kelhet ily kebelben?<br>
Mi gyöngéd érzés a nőtigrisé?

<p>ÉVA<br>
Valóban, polgár, úgy látszik, te is<br>
Kékvér arisztokrataul szegődtél,<br>
Vagy hagymázban szólsz ily regényesen. –<br>
Te férﬁ vagy, én ifju s nő vagyok,<br>
Bámúlatom hozzád vezet, nagy ember.

<p>ÁDÁM (<i>félre</i>)<br>
Végigborzongat; elfordul szemem.<br>
Nem bírom e szörnyű káprázatot.<br>
Minő csodás hasonlat! – Aki az<br>
Angyalt ismérte, s látta azután,<br>
Hogy elbukott, az látott tán hasonlót.<br>
Azon vonások, termet és beszéd,<br>
Minden, csak egy kicsinyke semmiség,<br>
Amit leírni sem lehet, hiányzik,<br>
S minő egészen más lön az egész! –<br>
Azt nem bírhattam, védte glóriája,<br>
Ettől pokolnak gőze undorít el. –

<p>ÉVA<br>
Mit is beszélsz magadban?

<p>ÁDÁM <span class=ind30>Számolom,</span><br>
Asszony, hogy nincsen annyi éjszakám,<br>
Ahány árúló van még a hazában.

<p>NÉPTÖMEG<br>
Fel a konventre, csak nevezd meg őket.<br>
(<i>Ezalatt Robespierre, Saint-Just s más<br> konventtagok új néptömeggel jőnek, s egy<br> rögtönzött emelvényre állnak.</i>)

<p>SAINT-JUST<br>
Hogyan nevezné, ő főcinkosuk. –<br>
(<i>A nép zúg.</i>)

<p>ÁDÁM<br>
Vádolni mersz, Saint-Just, nem ismered,<br>
Minő erős vagyok? –

<p>SAINT-JUST <span class=ind12>Voltál előbb,</span><br>
A népben. Ámde a nép bölcs, megismert,<br>
S a konvent végzését megszentesíti.

<p>ÁDÁM<br>
Nem ismerek birót magam felett<br>
Mást, mint a nép, s a nép, tudom, barátom.<br>
(<i>Ismét zúgás a nép között.</i>)

<p>SAINT-JUST<br>
Barátod az, ki a hon ellene.<br>
A felséges nép majd itél fölötted,<br>
Előtte vádollak, honáruló:<br>
Csempészetért az állami javakban,<br>
Rokonszenvért az arisztokratákkal,<br>
Vágyódásért a zsarnok úralomra.

<p>ÁDÁM<br>
Saint-Just, vigyázz, lemennydörög szavam.<br>
Vádad hamis. –

<p>ROBESPIERRE <span class=nospace>Ne hagyjátok beszélni,</span><br>
Tudjátok, nyelve síma, mint kigyó.<br>
Fogjátok el, szabadságunk nevében. –

<p>NÉPTÖMEG<br>
Ne halljuk őt, ne halljuk, vesszen el.<br>
(<i>Körülveszik s elfogják.</i>)

<p>ÁDÁM<br>
Ne halljatok hát, ámde én se halljam<br>
A hitvány vádat. Nem győzzük meg egymást<br>
Beszéddel. Sőt tettel sem győztetek le.<br>
Robespierre, megelőztél csupán,<br>
Ez az egész, ne kérkedjél vele.<br>
Magam teszem le a fegyvert – elég volt. –<br>
De ím, ezennel felszólítalak,<br>
Hogy három hó alatt kövess ez úton. –<br>
Bakó, ügyes légy – órjást vesztesz el.<br>
(<i>Fejét a nyaktiló alá hajtja.</i>)

</section>






<section id=tizedik-szin>

<h2><a href="tragedia.html#tizedik-szin">TIZEDIK SZÍN</a></h2>

<p>(<i>Az egész hirtelen olyanná változik vissza,<br> mint a nyolcadik színben volt. Ádám ismét mint Kepler,<br> íróasztalára hajtott fővel látszik, Lucifer<br> mint famulus mellette áll s vállára üt. A reg szürkül.</i>)

<p>LUCIFER<br>
Ezúttal a nyakazás elmarad. –<br>

<p>ÁDÁM (<i>felemelkedve</i>)<br>
Óh, hol vagyok, hol vannak álmaim?

<p>LUCIFER<br>
Elszálltak a mámorral, mesterem.

<p>ÁDÁM<br>
E hitvány korban, megvénült kebelnek<br>
Csak a mámor teremt-e hát nagyot?<br>
Mi nagyszerű kép tárult fel szememnek!<br>
Vak, aki Isten szikráját nem érti,<br>
Ha vérrel és sárral volt is befenve.<br>
Mi óriás volt bűne és erénye,<br>
És mind a kettő mily bámúlatos.<br>
Mert az erő nyomá rá bélyegét. –<br>
Óh, mért ébredtem? Hogy körültekintve,<br>
Jobban megértsem e kor törpeségét,<br>
Mosolygó arc alá rejtett bünével,<br>
S a megszokás hazug erényivel. –

<p>LUCIFER<br>
Ismérem én az ily lehangolást,<br>
Mely a mámornak reggelén köszön be.<br>
<p>ÉVA (<i>a lugosból kilépve</i>)<br>
El tőlem, el – nem csalt tehát gyanúm,<br>
Fel mersz szólítni férjem gyilkosául.<br>
Ily ocsmány tettre képesnek hiszed,<br>
Kit szíved ideáljaul hazudsz.

<p>AZ UDVARONC<br>
Az istenért, nyugodtan, kedvesem,<br>
Ha észrevesznek, még botrányt okozsz.<br>

<p>ÁDÁM<br>
S az a két nő is álom volt-e csak?<br>
De mit beszélek, egy nő, két alakban,<br>
Változva sorsom zajgó végzetével,<br>
Mint a hab, mely most fénylik, most sötét.

<p>ÉVA<br>
Ah, úgy, a botrány nálad fődolog,<br>
Mit érdekelne a bűn, rejtekében,<br>
Te, megrovást nem szenvedő lovag! –<br>
Óh, jaj, ti addig gúnyoljátok a nőt,<br>
Míg szűz erénye ősi hagyományát<br>
Előitéletként ledobja, s akkor<br>
Kicsínyelő mosollyal nézitek<br>
Önbűnötöknek aljas eszközéül. –<br>
El tőlem, el, ne lássalak ezentúl.

<p>AZ UDVARONC<br>
Ez ismét túlzás. Gúnytárgyul leszünk<br>
Ily ünnepélyes színben nézve e<br>
Hétköznapos ügyet. – Mi látjuk egymást<br>
Ezentúl is, mosolygva és enyelgve,<br>
S arról, mi történt, szót sem ejtve többé.<br>
Jó reggelt, asszonyom. – (<i>El.</i>)

<p>ÉVA <span class=ind5>A nyomorult! –</span><br>
Im, itt vagyok, bünömmel s könnyeimmel. (<i>El.</i>)

<p>ÁDÁM<br>
Tehát csak álom volt, és vége van.<br>
De nem mindennek. Az eszmék erősbek<br>
A rossz anyagnál. Ezt ledöntheti<br>
Erőszak, az örökre élni fog.<br>
S fejlődni látom szent eszméimet,<br>
Tisztulva mindig, méltóságosan,<br>
Míg, lassan bár, betöltik a világot.

<p>LUCIFER<br>
A nap halad, mester, vár a tanóra,<br>
Az ifjuság már nyugtalan gyülekszik,<br>
Bölcsességedből elleshetni egy szót.<br>
(<i>A csillagász-toronyra alkalmazott csengetőn csenget.</i>)

<p>ÁDÁM<br>
Ne gúnyolj, óh, ne gúnyolj a tudással,<br>
Pirulnom kell, ha dicsérnek ezért.

<p>LUCIFER<br>
Nem oktatsz-é oly sok jeles ﬁút?

<p>ÁDÁM<br>
Nem oktatom, csak idomítom őket,<br>
Szavak szerint, miket nem értenek,<br>
De értelmök sincs, ezt vagy azt csinálni.<br>
Az oktalan bámúl és azt hiszi,<br>
E szép szavakkal szellemet idézünk,<br>
Pedig fogás csak az egész, takarni<br>
A szemfényvesztés mesterségeit.<br>
(<i>Egy tanítvány gyors léptekkel jő s az erkélyre megy.</i>)

<p>TANÍTVÁNY<br>
Kegyes voltál magadhoz hívni, mester,<br>
Igérvén, hogy tudvágyamat betöltöd,<br>
S mélyebben engedsz a dolgokba néznem,<br>
Mint másra célszerűnek tartod azt.

<p>ÁDÁM<br>
Igaz, igaz, szorgalmad oly kitűnő,<br>
Hogy ez előnyre méltán tart jogot.

<p>TANÍTVÁNY<br>
Im, itt vagyok, lelkem vágytól remeg,<br>
Belátni a természet műhelyébe.<br>
Felfogni mindent és élvezni jobban,<br>
Uralkodván felsőbbség érzetével<br>
Anyag- s szellemvilágban egyaránt.

<p>ÁDÁM<br>
Sokat kivánsz. Paránya a világnak,<br>
Hogy lássad át a nagyszerű egészet? –<br>
Uralmat kérsz, élvet kérsz és tudást.<br>
Ha súlyától nem dűlne össze kebled,<br>
S mindezt elérnéd, Istenné leendnél. –<br>
Kevesbet óhajts, s tán elérheted.

<p>TANÍTVÁNY<br>
Bármely titkát fejtsd hát meg a tudásnak,<br>
Nagy férﬁú, én csak nyerek vele,<br>
Mert érezem, semmit fel nem fogok.

<p>ÁDÁM<br>
Jól van tehát, látom, te érdemes vagy,<br>
S a legrejtettebb szentélyig beviszlek,<br>
Lásd a valót, mint én látom magam.<br>
De nem les-é avatlan hallgató, mert<br>
Az az igazság rettentő, halálos,<br>
Ha nép közé megy a mai világban.<br>
Majd jő idő, óh, bár itt lenne már,<br>
Midőn utcákon fogják azt beszélni,<br>
De akkor a nép sem lesz kiskorú. –<br>
Most adj kezet, hogy el nem árulod,<br>
Amit megértesz. – Így – halljad tehát. –

<p>TANÍTVÁNY<br>
Mint reszketek vágytól és félelemtől –

<p>ÁDÁM<br>
Mit is mondtál előbb, ﬁam, nekem?

<p>TANÍTVÁNY<br>
Hogy lényegében semmit nem fogok fel.

<p>ÁDÁM (<i>vigyázattal</i>)<br>
No, látod, én sem – s hidd el, senki más.<br>
A bölcselet csupán költészete<br>
Azoknak, mikről még nincsen fogalmunk. –<br>
S egyéb tanok közt ez legjámborabb még.<br>
Mert csak magában múlat csendesen,<br>
Agyrémekkel hímzett világa közt.<br>
De számtalan egyéb oly társa van,<br>
Mely fontos arccal rajzol a porondban,<br>
Egyik vonalt örvénynek mondogatja,<br>
Szentélynek a kört, hogy már-már kacagsz<br>
A vígjátékon, amidőn belátod,<br>
Mi rettentő komoly csiny az egész.<br>
Mert míg szorult kebellel és remegve<br>
Kerűli minden a porrajzokat,<br>
Itt-ott kelepce áll, s a vakmerőt,<br>
Ki általlépi, véresen megejti.<br>
Ily dőreség áll, látod, szüntelen<br>
Utunkba, szentséges kegyeletül<br>
Védő a már megalakult hatalmat. –

<p>TANÍTVÁNY<br>
Ah, értlek, értlek, s így lesz-é örökre?

<p>ÁDÁM<br>
Egykor nevetni fognak az egészen.<br>
Az államférﬁt, kit nagynak neveztünk,<br>
Az ortodoxot, akit bámulánk,<br>
Komédiásnak nézi az utókor,<br>
Ha a valódi nagyság lép helyébe,<br>
Az egyszerű és a természetes,<br>
Mely ott ugrat csupán, ahol gödör van,<br>
Ottan hagy útat, ahol nyílt a tér.<br>
S a tant, mely most őrültséghez vezet<br>
Szövevényes voltával, akkoron<br>
Bár nem tanulja senki, minden érti.

<p>TANÍTVÁNY<br>
Ez a nyelv hát az a megérthető,<br>
Melyen beszéltek az apostolok. –<br>
De hogyha minden más merő lom is,<br>
Ne vedd el a müvészetben hitem.<br>
S azt bétanulni mégiscsak szabály kell.

<p>ÁDÁM<br>
A művészetnek is legfőbb tökélye,<br>
Ha úgy elbú, hogy észre nem veszik.

<p>TANÍTVÁNY<br>
Hát a rideg valónál álljak-é meg?<br>
Eszményesítés ad művünkbe lelket.

<p>ÁDÁM<br>
Igaz, igaz, az önt rá szellemet,<br>
A természettel, mely egyenjogúvá<br>
Teszi s teremtett lénnyé érleli,<br>
Mi anélkül csupán halott csinálmány.<br>
Attól ne tarts, hogy míg eszményesítsz,<br>
Kifogsz az élő, nagy természeten.<br>
De a szabályt, a mintát hagyd pihenni.<br>
Kiben erő van és Isten lakik,<br>
Az szónokolni fog, vés vagy dalol,<br>
Ha lelke fáj, szívrázóan zokog,<br>
Mosolyg, ha a kéj mámorát alussza.<br>
S bár új utat tör, bizton célra ér. –<br>
Müvéből fog készítni új szabályt,<br>
Nyűgül talán, de szárnyakul soha<br>
Egy törpe fajnak az absztrakció. –

<p>TANÍTVÁNY<br>
Óh, mit tegyek hát, mester, mondd nekem.<br>
Ki annyi éjt szenteltem a tudásnak,<br>
Csak a butával lettem-é egyenlő,<br>
És mind e munka elveszett hiába? –

<p>ÁDÁM<br>
El nem veszett, mert épp ez ád jogot,<br>
Most már megvetni minden csábjait.<br>
Ki még nem nézett a vésznek szemébe,<br>
Ha hátrál, gyáva. A próbált vitéz<br>
Bátran mellőzi a kötekedőt,<br>
Bátorságához nem férhet gyanú. –<br>
Fogd hát e sárgult pergamenteket,<br>
E fóliánsokat, miken penész ül,<br>
Dobd tűzre mind. Ezek feledtetik<br>
Saját lábunkon a járást velünk,<br>
És megkimélnek a gondolkodástól.<br>
Ezek viszik múlt századok hibáit<br>
Előitéletűl az új világba.<br>
A tűzre vélök! És ki a szabadba.<br>
Miért tanulnád mindig, hogy mi a dal,<br>
Minő az erdő, míg az élet elfoly,<br>
Örömtelen, poros szobafalak közt.<br>
Hosszúnak nézed-é az életet,<br>
Hogy sírodig teóriát tanulsz?<br>
Együtt mondunk bucsút az iskolának,<br>
Téged vezessen rózsás ifjuságod<br>
Örömhozó napsúgár- és dalokhoz;<br>
Engem vezess te, kétes szellemőr,<br>
Az új világba, mely fejlődni fog,<br>
Ha egy nagy ember eszméit megérti,<br>
S szabad szót ád a rejlő gondolatnak,<br>
Ledűlt romoknak átkozott porán. –

</section>






<section id=tizenegyedik-szin>

<h2><a href="tragedia.html#tizenegyedik-szin">TIZENEGYEDIK SZÍN</a></h2>

<p>(<i>Londonban. A Tower és a Temze közt vásár.<br> Tarka sokaság hullámzik, zajong.<br> Ádám mint élemedett férﬁú Luciferrel a Tower egyik<br> bástyáján áll. Estve felé.</i>)

<p>KAR (<i>a zsibongó sokaság morajából<br> eggyéolvadva, s halk zenétől kísérve</i>)<br>
Zúg az élet tengerárja,<br>
Mindenik hab új világ,<br>
Mit szánod, ha elmerűl ez,<br>
Mit félsz, az ha feljebb hág? –<br>
Majd attól félsz, az egyént hogy<br>
Elnyelendi a tömeg,<br>
Majd, hogy a kiváló egyes<br>
A milljót semmíti meg.<br>
Rettegsz a költészetért ma,<br>
Holnap a tudás miatt,<br>
S szűk rendszernek mértekébe<br>
Zárod a hullámokat,<br>
S bármint küzdesz, bármint fáradsz,<br>
Nem merítsz mást, mint vizet,<br>
A méltóságos tenger zúg,<br>
Zajg tovább is és nevet.<br>
Hagyd zajongni, majd az élet<br>
Korlátozza önmagát.<br>
Nem vesz el harcában semmi,<br>
Mindég új s mindég a régi.<br>
Halld csak igéző dalát.

<p>ÁDÁM<br>
Ez az, ez az, miért mindég epedtem,<br>
Pályám mindeddig <span class=nospace title="útvesztő">tömkeleg</span> vala,<br>
Az élet áll most teljesen előttem,<br>
Mi szép, mi buzdító versenydala.

<p>LUCIFER<br>
Szép a magasból, mint a templomének,<br>
Bármily rekedt hang, jajszó és sohaj<br>
Dallamba olvad össze, míg fölér. –<br>
Így hallja azt az Isten is, azért<br>
Hiszi, hogy jól csinálta e világot.<br>
De odalent másképpen hallanók,<br>
Hol közbeszól a szív verése is.

<p>ÁDÁM<br>
Te, kétkedő gúny, hát nem szebb világ ez,<br>
Mint mindaz, amin eddig átgyötörtél?<br>
Ledűltek a mohos korlátfalak,<br>
Eltűntek a rémes kisértetek,<br>
Miket a múlt megszentelt glóriával<br>
Hagy a jövőre, kínzó átokul.<br>
Szabad versenytér nyílt meg a kebelnek,<br>
Rabszolgákkal gulát ma nem emelnek. –

<p>LUCIFER<br>
Egyiptomban sem hallott volna fel<br>
Ilyen magasra a rabok nyögése,<br>
S mi istenik enélkül művei!<br>
Vagy Athenében nem cselekszik-é<br>
A felséges nép méltón, nagyszerűen,<br>
Feláldozván nagy s kedves emberét,<br>
Mivel a hon forog máskint veszélyben,<br>
Ha ily magasról nézzük, s nem zavarnak<br>
Nőkönnyek és egyéb hitvány fogalmak.

<p>ÁDÁM<br>
Hallgass, hallgass, te, örökös <span class=nospace title="(görög) bölcs(elkedő), okos(kodó)">szoﬁsta</span>.

<p>LUCIFER<br>
De bárha áll is, a jaj hogy kihalt,<br>
Helyette minden úgy el van lapulva. –<br>
Hol a magas, mi vonz, a mély, mi rettent?<br>
Hol életünknek édes tarkasága?<br>
Többé nem tenger küzdő, fényes árja,<br>
Sima mocsár csak, békával tele. –

<p>ÁDÁM<br>
Kárpótol a közjólét érzete.

<p>LUCIFER<br>
Ugy ítélsz, ládd, te is nagy polcodon<br>
Az életről, mely lábadnál mozog,<br>
Mint a múltakról a história.<br>
Nem hallja a jajszót, rekedt beszédet;<br>
Mit feljegyez, a múltnak csak dala.

<p>ÁDÁM<br>
Ah, már a sátán is romantizál,<br>
Vagy <span class=nospace title="(francia) elvek alapján élő, tudálékos">doktrinér</span> lesz; vívmány ez s amaz.

<p>LUCIFER (<i>a Towerre mutatván</i>)<br>
Az nem csoda, midőn az ősidők<br>
Kisértetén állunk, egy új világ közt.

<p>ÁDÁM<br>
E korhadt álláspont se kell nekem,<br>
Az új világba elszántan leszállok,<br>
S nem félek, a költészetet, nagy eszmét<br>
Hullámi közt, hogy újra ne találjam. –<br>
Lehet, hogy többé nem nyilatkozik<br>
Eget megrázó, ős titáni harcban,<br>
De annál ígézőbb, áldásosabb<br>
Világot alkotand szerény körében.

<p>LUCIFER<br>
Haszontalan aggódás is leendne<br>
Azt féltened. Míg létez az anyag,<br>
Mindaddig áll az én hatalmam is,<br>
Tagadásul, mely véle harcban áll.<br>
S mig emberszív van, míg eszmél az agy,<br>
S fenálló rend a vágynak gátat ír,<br>
Szintén fog élni a szellemvilágban<br>
Tagadásul költészet és nagy eszme.<br>
De mondd, mi alakot vegyünk magunkra,<br>
Midőn leszállunk a zajgó tömegbe,<br>
Mert így csak e helyen birunk megállni,<br>
Hol múlt idők ábrándja leng körűl.

<p>ÁDÁM<br>
Akárminőt. Hisz nincsen már kiváló,<br>
Hála a sorsnak. Hogy tudjuk, mit érez:<br>
Le kell szállnunk a nép nagy rétegéhez.<br>
(<i>Mindketten lemennek a Tower belsejébe,<br> s csakhamar munkásokul öltözve kilépnek annak<br> kapuján, a sokadalomba vegyülvén. – Egy<br> bábjátékos bódéja mellett áll, melyen majom ül<br> veres kabátban, láncon.</i>)

<p>A BÁBJÁTÉKOS<br>
Csak erre, erre, kedves jó urak,<br>
Mindjárt kezdődik az előadás.<br>
Mulatságos komédia nagyon,<br>
Szemlélni, mint szedé rá a kigyó<br>
Az első nőt, ki már kiváncsi volt,<br>
S mint vitte ez csávába akkor is már<br>
A férﬁút. – Láthattok fürge majmot,<br>
Mi méltósággal játssza emberét,<br>
Láthattok medvét táncmester gyanánt.<br>
Csak erre, erre, kedves jó urak! –<br>
(<i>Tolongás a bódé körül.</i>)

<p>LUCIFER<br>
Ah, Ádám! Itten minket emlegetnek,<br>
Csak szép dolog, kinek olyan szerep<br>
Jutott, hogy még hat ezredév után is<br>
Mulat felette a vig ifjuság. –

<p>ÁDÁM<br>
El az izetlen tréfától. – Tovább.

<p>LUCIFER<br>
Izetlen tréfa? Nézd csak, mint mulatnak,<br>
Kik még imént szunnyadtak a padokban,<br>
Hallgatva <span class=nospace title="Cornelius Nepos (i. e. 100 körül – 32), római történetíró, akinek életrajzait az iskolában tanították">Népost</span> – e piros ﬁúk.<br>
S ki mondja meg, kinek van igaza,<br>
Azoknak-é, kik az életbe lépnek<br>
Az ébredő erő önérzetével,<br>
Vagy aki, korhadt aggyal már, kilép. –<br>
Vajon tetszőbb-e egy Shakespeare neked,<br>
Mint nékik e torzképü összevissza?

<p>ÁDÁM<br>
A <em>torz</em> az éppen, mit nem tűrhetek.

<p>LUCIFER<br>
Rajtad tapadt még a görög világból.<br>
Ládd, én ﬁa vagy apja, hogyha tetszik<br>
– Mert szellemek közt ez nem nagy különbség –,<br>
Az új iránynak, a romantikának,<br>
Én éppen a torzban gyönyörködöm.<br>
Az emberarcra egy majomvonás;<br>
A nagyszerű után egy sárdobás;<br>
Ficamlott érzés, tisztes szőrruha;<br>
Kéjhölgytül a szemérem szózata;<br>
Tömjénezése hitványnak, kicsinynek;<br>
Szerelmi élvre átka egy kiéltnek:<br>
Feledtetik, hogy országom veszett,<br>
Mert új alakban újraéledek. –

<p>A BÁBJÁTÉKOS (<i>Ádám vállára ütve</i>)<br>
Mit foglaljátok ezt a jó helyet,<br>
Te, jómadár, csak az mulattat ingyen,<br>
Ki életunt, s felkötteti magát.<br>
(<i>Ádám és Lucifer félreállnak.<br> Egy kisleány ibolyát árulva jő.</i>)

<p>A KISLEÁNY<br>
Kis ibolyák, első követei<br>
A jó tavasznak. Vásároljanak!<br>
E kis virág az árvának kenyért,<br>
És a szegénynek is szép éket ad. –

<p>EGY ANYA (<i>ibolyát vásárolva</i>)<br>
Adj, adj nekem, holt gyermekem kezébe.

<p>EGY LEÁNY (<i>szintén vásárolva</i>)<br>
Sötét hajamnak lesz legszebbik éke.

<p>A KISLEÁNY<br>
Kis ibolyák! – Vegyenek, uraim! (<i>Elhalad.</i>)

<p>EGY ÉKSZERÁRUS (<i>bódéjában</i>)<br>
Hogy e gaz mindig versenyez velünk,<br>
S ki nem bírjuk szorítni a divatból. –<br>
Pedig szép nyakra drága gyöngy való csak,<br>
Melyért az is már, aki fölhozá,<br>
Kétségbeejtő elszántsággal a<br>
Tenger mélyének szörnyeit kisérti. –<br>
(<i>Két polgárlány együtt jő.</i>)

<p>ELSŐ POLGÁRLÁNY<br>
Mi sok szép kelme, mennyi drága ékszer!

<p>MÁSODIK POLGÁRLÁNY<br>
Vásárﬁát ha volna, aki venne.

<p>ELSŐ POLGÁRLÁNY<br>
A mái férﬁ illyesmit csupán<br>
Gyalázatos mellékcélokra tenne.

<p>MÁSODIK POLGÁRLÁNY<br>
Még úgy se, nincs többé ízlése már,<br>
Elrontá sok ledér hölgy s káviár.

<p>ELSŐ POLGÁRLÁNY<br>
Azért oly elbizott, hogy nem veszen fel.

<p>MÁSODIK POLGÁRLÁNY<br>
Vagy oly szerény, hogy többé már nem is mer.<br>
(<i>Elhaladnak.</i>)<br>
(<i>Leveles szín alatt italt mérnek, az asztal körül<br> dőzsölő munkások. Hátrább zene és tánc.<br> Katonák, polgárok s mindenféle nép mulat<br> és ácsorog.</i>)

<p>KORCSMÁROS (<i>vendégei közt</i>)<br>
Urak, vigan, a tegnap elveszett,<br>
A holnapot nem érjük el soha,<br>
Isten táplálja a madarakat,<br>
S minden hiúság, mond a Biblia.

<p>LUCIFER<br>
Tetszik nekem e ﬁlozóﬁa.<br>
Üljünk le itt e szép, árnyas padon,<br>
S nézzük, mi olcsón és mi jól mulat<br>
Savanyú borral s rossz zenével a nép.

<p>ELSŐ MUNKÁS (<i>az asztalnál</i>)<br>
A gépek, mondom, ördög művei:<br>
Szánktól ragadják a kenyeret el.

<p>MÁSODIK MUNKÁS<br>
Csak az ital maradjon, elfeledjük.

<p>ELSŐ MUNKÁS<br>
A dús meg – ördög, vérünk szíja ki.<br>
Most jőne csak! Hadd küldeném pokolba.<br>
Több példa kéne, mint a múltkori.

<p>HARMADIK MUNKÁS<br>
Mit nyernél véle. Már ma függni fog.<br>
Sorsunk meg, mint előbb, csak úgy forog.

<p>MÁSODIK MUNKÁS<br>
Bolond beszédek, jőjön hát az a dús,<br>
Nem vétek néki, mellém ültetem,<br>
Lássuk, ki az úr, és ki tud mulatni.

<p>A KORCSMÁROS (<i>Ádámhoz</i>)<br>
Uram, mivel szolgáljak?

<p>ÁDÁM <span class=ind28>Semmivel.</span>

<p>A KORCSMÁROS<br>
El hát padomról, semmiháziak.<br>
Azt vélitek tán, a pénzt csak lopom,<br>
Vagy gyermekem s nőm koldusbotra termett.

<p>ÁDÁM (<i>fölkelve</i>)<br>
Így mersz beszélni?

<p>LUCIFER <span>Hagyd el a pimaszt.</span>

<p>ÁDÁM<br>
Jerünk tehát, mit is nézzük tovább,<br>
Hogyan silányul állattá az ember.

<p>LUCIFER<br>
Ah, íme, itt van, mit régtől kerestem,<br>
Itt vígadunk kedéllyel, fesztelen.<br>
Ez a döbörgés és e vad kacaj,<br>
E <span class=nospace title="(latin) tivornyázó">bacchanális</span> tűz felgerjedése,<br>
Mely minden arcra rózsa-árt idéz,<br>
Mint dőre képzet a nyomor fölé,<br>
Hát nem dicső ez?

<p>ÁDÁM <span class=ind22>Engem undorít.</span><br>
(<i>Ezalatt a táncolókhoz értek. <br>Két koldus civódva jő.</i>)

<p>ELSŐ KOLDUS<br>
E hely sajátom, itt van engedélyem.

<p>MÁSODIK KOLDUS<br>
Könyörülj rajtam, másként meghalok,<br>
Már két hete, hogy nem dolgozhatom.

<p>ELSŐ KOLDUS<br>
Igaz koldus sem vagy hát eszerint,<br>
Kontár sehonnai, rendőrt hivok. –<br>
(<i>A második koldus elsompolyog.<br> Az első helyet foglal.</i>)<br>
Krisztusnak öt sebére, alamizsnát<br>
A szenvedőnek, édes uraim! –<br>
(<i>Egy katona egy mesterlegény<br> kezéből elveszi táncosnéját.</i>)

<p>KATONA<br>
Paraszt, odébb! – Vagy azt hiszed talán,<br>
Hogy még te is valami vagy.

<p>MESTERLEGÉNY <span class=ind26>Megérzed,</span><br>
Ha nem hiszed.

<p>MÁSODIK MESTERLEGÉNY <span class=nospace>Ne bántsd. Térj ki előle:</span><br>
A hatalom s dicsőség mind övé.

<p>ELSŐ MESTERLEGÉNY<br>
No hát, lenézéssel miért tetézi,<br>
Ha már ugyis nadályként szívja vérünk.

<p>EGY KÉJHÖLGY (<i>danolva</i>)<br>
Sárkányoktól is kivívták<br>
Egykoron az aranyalmát –<br>
Almák még most is teremnek,<br>
A sárkányok rég kivesztek:<br>
Bamba, aki nézi, nézi,<br>
És letépni nem merészli. –<br>
(<i>Egy ifjúhoz simul.</i>)

<p>LUCIFER (<i>a mulatók nézésébe merülve</i>)<br>
Ez a kacérság tetszik, ládd, nekem,<br>
Mutassa a dús, hogy mi kincse van.<br>
Vasas ládában, mellyen a fukar<br>
Ül, úgy lehet fövény, mint színarany. –<br>
Mi megható féltése e kamasznak!<br>
Hogy őrzi lánya egy tekintetét,<br>
Isméri a jelen percnek becsét,<br>
Bár tudja jól – de hát mi gondja arra –,<br>
Hogy a jövőben másnak dől karára.

<p>ÁDÁM (<i>egyik zenészhez</i>)<br>
Miért bánsz így a művészettel, ember!<br>
Mondd, tetszik-é, amit húzasz, magadnak?

<p>A ZENÉSZ<br>
Dehogy tetszik, dehogy! Sőt, végtelen kín<br>
Ezt húzni napról napra, s nézve nézni,<br>
Miként mulatnak kurjongatva rajta.<br>
E vad hang elhat álmaimba is.<br>
De mit tegyek, élnem kell, s nem tudok mást.

<p>LUCIFER (<i>még mindig a szemléletbe merülve</i>)<br>
Ah, illyen gondos ﬁlozóﬁát<br>
Ki tenne fel a röpke ifjuságról. –<br>
E lányka tudja, hogy nem az utolsó,<br>
Melyet most élvez, a perc életében,<br>
S amíg ölelget, új viszonyt keres<br>
Máris szeme. – Ah, drága gyermekek;<br>
Mi örömem telik most bennetek,<br>
Hogy oly mosolygva munkáltok nekem!<br>
Áldásom a bűn és nyomor legyen.

<p>MÁSODIK MESTERLEGÉNY (<i>danolva</i>)<br>
Aki munkás hét után<br>
Tiszta szívvel, dal között<br>
Csókot és bort elköszönt,<br>
Kacagja az ördögöt. –<br>
(<i>Templomi zene nehány végakkordja hallik,<br> Éva mint polgárlány, imakönyvvel s bokrétával<br> kezében anyjával jő a templomból.</i>)

<p>EGY ÁRUS<br>
Csak erre, erre, drága szép kisasszony!<br>
Olcsóbban senki nem szolgálhat önnek.

<p>MÁSIK ÁRUS<br>
Ne higgyen néki, rossz mértéke van,<br>
S árúja régi. – Erre, szép kisasszony!

<p>ÁDÁM<br>
Ah, Lucifer! Ládd, ily hitvány helyen<br>
Tartasz le, míg az üdv, megtestesülten,<br>
Majd észrevétlen leng tőlem tova.

<p>LUCIFER<br>
Ilyesmi már éppen nem új dolog. –

<p>ÁDÁM<br>
A templomból jő, óh, mi szép, mi szép!

<p>LUCIFER<br>
Láttatni volt ott, s látni is talán.

<p>ÁDÁM<br>
E gúny hideg, ne érintsd őt vele.<br>
Az ájtatosság ül még ajkain.

<p>LUCIFER<br>
Látom, megtérsz, sőt <span class=nospace title="(latin) kegyeskedő">pietista</span> léssz.

<p>ÁDÁM<br>
Rosz élc, mert keblem bárminő rideg,<br>
Az nékem baj; de a leánykebelben<br>
Kivánom az előitéletet,<br>
E szent poézist, múlt idők zenéjét,<br>
Érintetlen zománcát a virágnak. –

<p>LUCIFER<br>
De mellyik hát, mutasd, az a darab menny –<br>
Mert azt az ördögtől sem várhatod,<br>
Ízlésedet hogy mindig felkutassa,<br>
Elég, ha aztán birtokába juttat.

<p>ÁDÁM<br>
Lehet-e más, mint e hölgy? –

<p>LUCIFER <span class=ind14>Így beszél</span><br>
A <span class=nospace title="zöldharkály">zsolna</span> is, ha férget fog magának,<br>
Féltékenyen körülnéz, s azt hiszi,<br>
Hogy a világon ez legjobb falat,<br>
Mig a galamb undorral néz reá.<br>
Az ember is üdvét csak önmaga<br>
Találja fel – sokszor tán éppen ott,<br>
Hol másik társa poklot alkotott.

<p>ÁDÁM<br>
Minő méltóság, millyen szűz-erény;<br>
Megközelítni szinte nem merem.

<p>LUCIFER<br>
Bátran csak, nem vagy a nőknél ujonc,<br>
S ha jól megnézzük, ő is eladó lesz.

<p>ÁDÁM<br>
Hallgass!

<p>LUCIFER <span class=nospace>Hisz tán drágább a többinél.</span><br>
(<i>Egy ifjú ezalatt szerényen Évához lép,<br> s egy mézeskalács szívet nyújt neki.</i>)

<p>AZ IFJÚ<br>
Kisasszony, kérem, e vásárﬁát<br>
Fogadja el kezemből szívesen.

<p>ÉVA<br>
Artúr, ön jó, megemlékszik felőlem.

<p>ANYA<br>
Rég nem láttuk már; mért nem látogat meg?<br>
(<i>Halkan beszélgetnek, Ádám izgatottan nézi,<br> míg az ifjú távozik.</i>)

<p>ÁDÁM<br>
Ez éretlen ﬁú bírná-e hát,<br>
Mit férﬁszívem hasztalan ohajt –<br>
Mi meghitten szól véle, mint mosolyg –<br>
Még int utána – óh, mi kín, mi kín! –<br>
Meg kell szólítnom. – (<i>Évához közelít.</i>)

<p>ANYA <span class=ind7>Artúr szűlei</span><br>
Vagyonosak, igaz, de nem tudom,<br>
Mi szemmel nézik a viszonyt veled.<br>
Azért egészen vágytársát se mellőzd,<br>
Ki ma is e csokorral meglepett.

<p>ÁDÁM<br>
Engedjék, hölgyeim, hogy elkisérjem,<br>
Nehogy baj érje e tolakodásban.

<p>ÉVA<br>
Mi szemtelenség!

<p>ANYA <span class=ind22>El, tolakodó!</span><br>
Tán azt hiszi, hogy ollyan e leány,<br>
Kinek akárki mondhat szépeket? –

<p>ÁDÁM<br>
S hát mondhat-é mást? – Sokszor álmodám így<br>
A hölgytökélynek legszebb ideálját.

<p>ANYA<br>
Álmodhatik, amit tetszik magának;<br>
De akinek e lányka báji nyílnak,<br>
Az ily gézenguz ember nem lehet. –<br>
(<i>Ádám zavartan áll, egy cigányasszony Évához lép.</i>)

<p>CIGÁNYASSZONY<br>
Ah, drágalátos hölgy, világ csodája,<br>
Mutassa csak piciny, fehér kezét,<br>
Hadd mondjam el, a sors ezer malasztja<br>
Miként himzendi boldog életét.<br>
(<i>kezébe nézve</i>)<br>
Szép mátka várja – ah, közel nagyon –,<br>
Szép gyermekek, egészség és vagyon.<br>
(<i>Pénzt kap.</i>)

<p>LUCIFER (<i>Ádámra mutatva</i>)<br>
Hugom! Társam sorsáról is beszélj. –

<p>CIGÁNYASSZONY<br>
Nem látom tisztán, éhség vagy kötél. –<br>

<p>ÁDÁM (<i>Évához</i>)<br>
Ne útasítson így el ön magától,<br>
Ah, érzem, e szív nékem van teremtve. –

<p>ÉVA<br>
Anyám, ne engedd hát –

<p>ANYA <span class=ind4>Rendőrt kiáltok,</span><br>
Ha nem tágul.

<p>ÉVA <span class=ind29>Ne bántsd – eszére tér tán,</span><br>
S tulajdonképp nem is tett semmi rosszat.<br>
(<i>Elhaladnak.</i>)

<p>ÁDÁM<br>
Óh, szent költészet, eltünél-e hát<br>
E prózai világból már egészen?

<p>LUCIFER<br>
Dehogy tűnt! Hát az a mézeskalács,<br>
Virágcsokor, az a tánc, gallylugos,<br>
Mi volt egyéb? Csak oly ﬁnnyás ne légy,<br>
És ábrándozni van még tárgy elég.

<p>ÁDÁM<br>
Mit ér, ha a nyervágy, haszonlesés,<br>
Olálkodik köztük, s önzéstelen<br>
Emelkedettség nincsen már sehol.

<p>LUCIFER<br>
Az is akad az iskolás-padok közt,<br>
Hol még az élet nem gazdálkodott.<br>
Épp itt jő néhány illyen cimbora. –<br>
(<i>Nehány tanuló jő sétálva.</i>)

<p>ELSŐ TANULÓ<br>
Vigan, ﬁúk, mögöttünk a penész,<br>
Ma élvezünk valami derekast.

<p>MÁSODIK TANULÓ<br>
Ki a szabadba, a várost utálom,<br>
Korlátolt rendét, e kalmár világot.

<p>HARMADIK TANULÓ<br>
Valakivel próbáljunk összetűzni,<br>
Ez izgató és férﬁas mulatság.

<p>ELSŐ TANULÓ<br>
Ragadjuk el e zsoldosok öléből<br>
Lánykáikat, s mindjárt lesz háború is;<br>
Aztán szabadba sietünk velök,<br>
Nehány pohár sör- és zenére van pénz,<br>
S estélig győzelmünk emlékivel<br>
Piros pofák közt hercegek leszünk.

<p>NEGYEDIK TANULÓ<br>
Dicső, dicső, bosszantni a <span class=nospace title="(német) nyárspolgár">ﬁlisztert</span>.

<p>ELSŐ TANULÓ<br>
Összébbfűzvén frigyünknek láncait –<br>
S mulatni, ahogy most tőlünk telik,<br>
Mig egykor a hazáért lelkesedve,<br>
Nemesebb küzdtért foglal majd erélyünk.<br>
(<i>Elhaladnak.</i>)

<p>ÁDÁM<br>
Kedves látvány ez e lapos világban,<br>
Szebb kor csiráját sejti benne szűm.

<p>LUCIFER<br>
Meglátod, a csira mivé fesel,<br>
Lerázva majd a tantermek porát.<br>
E két gyáros, ki itt felénk közelg,<br>
Ifjonton az volt, mik most e ﬁúk.<br>
(<i>Két gyáros beszélgetve jő.</i>)

<p>ELSŐ GYÁROS<br>
Hiába, a versenyt nem állhatom,<br>
Mindenki az olcsóbb után eseng,<br>
Árum jóságát kell megvesztegetnem.

<p>MÁSODIK GYÁROS<br>
A munka bérét kell csökkenteni.

<p>ELSŐ GYÁROS<br>
Azt nem lehet, most is lázonganak,<br>
Hogy meg nem bírnak élni, a kutyák,<br>
S van is tán a panaszban egy kicsi,<br>
De hát ki mondja, hogy nősüljenek,<br>
Ki mondja, hogy hat gyermekök legyen.

<p>MÁSODIK GYÁROS<br>
Erősebben kell hát befogni őket,<br>
Dolgozzanak fél éjjel gyárainkban,<br>
Elég pihenni a másik fele,<br>
Kinek álmodni úgysem célszerű.<br>
(<i>Elmennek.</i>)

<p>ÁDÁM<br>
El vélek. – Mért is hagytad látnom őket. –<br>
De mondd, hová is lett az a leány? –<br>
Most, Lucifer, mutasd hatalmadat,<br>
Segíts, hogy meghallgasson.

<p>LUCIFER <span class=ind4>Lucifer se</span><br>
Fecsérli erejét ily semmiségre.

<p>ÁDÁM<br>
Mi néked semmi, nékem egy világ.

<p>LUCIFER<br>
Nyerd el tehát. – Csak korlátozni bírd<br>
Érzésidet, hazugságtól ne félj,<br>
Felelj, mint kérdlek, s karjaidba dűl.<br>
(<i>Hangosan, hogy a mögöttük hallgatózó<br> cigányasszony meghallja.</i>)<br>
Most látja már, mylord, mi kellemetlen,<br>
Álarc alatt a nép közé vegyülni,<br>
Minduntalan új bántalomra botlunk.<br>
Ha sejtené e nép, hogy négy hajónk<br>
Még már ma révbe szálland Indiából,<br>
Másképp fogadna.

<p>ÁDÁM <span class=ind22>Az valószínű.</span>

<p>CIGÁNYASSZONY (<i>félre</i>)<br>
E felfödözés szép summát megér.<br>
(<i>Ádámhoz</i>)<br>
Egy szóra kérem – ön elrejtezett,<br>
Én megbüntettem a jövendöléssel,<br>
Mert énelőttem nem létez titok,<br>
Ki a sátánnal régen cimborálok.

<p>LUCIFER (<i>félre</i>)<br>
No, még az kéne csak, te vén szipirtyó.

<p>CIGÁNYASSZONY<br>
Önnek hajói már ma itt leendnek,<br>
De, ami ennél még örvendetesb,<br>
Egy szép leányka epedez önért.

<p>ÁDÁM<br>
S hogy nyerhetem meg?

<p>CIGÁNYASSZONY <span class=ind19>Hisz már-már öné.</span>

<p>ÁDÁM<br>
Elútasított.

<p>CIGÁNYASSZONY <span class=nospace>Épp azért öné lesz.</span><br>
Meglátja, itt lesz ismét nemsokára.<br>
Emlékezzék bár a jósnő szavára. (<i>El.</i>)

<p>ÁDÁM<br>
Lucifer! E banya rajtad kifog.

<p>LUCIFER<br>
El nem vitázom fényes érdemét,<br>
Most ő pótolja az ördög helyét. –<br>
(<i>Egy <span class=nospace title="sarlatán">nyegle</span>, taligán, trombitaszóval, tömegtől<br> környezve megjelen, s a szín közepén megáll.</i>)

<p>A NYEGLE<br>
Félrébb az útból! – Tisztelet nekem,<br>
Megőszült tudományban a fejem,<br>
Mig a természet titkos kincseit<br>
Felástam ernyedetlen szorgalommal.

<p>ÁDÁM<br>
Minő csodás bolond ez, Lucifer?

<p>LUCIFER<br>
<em>A tudomány</em>, mely nyegle, hogy megéljen,<br>
Éppen, mint akkor, hogy tudóskodál,<br>
Csakhogy több zaj kell most, mint kelle hajdan.

<p>ÁDÁM<br>
Ilyen mértékben azt sosem tevém.<br>
Gyalázat rá.

<p>LUCIFER <span class=nospace>Arról ő nem tehet.</span><br>
Természete, ha fél, s kerülni vágyik,<br>
Hogy ez ne álljon sírköve felett:<br>
<span class=ind12>Ex gratia speciali</span><br>
<span class=ind12 title="Kegyelméből jó sorsának, / Holtja lett az ispotálynak.">Mortuus in hospitali.</span><br>
Ha másokért áldozván éjt, napot,<br>
Jutalmának kéréséhez jutott.

<p>A NYEGLE<br>
Az emberek javára fáradék,<br>
S im, itt van a dicső eredmény:<br>
Ez az edényke élet-elixir,<br>
Melytől megifjul a beteg, vén.<br>
Ezt szedték hajdan a nagy fáraók.<br>
Ez Tankréd bűvös bájitalja;<br>
E szépitőt használta Helene,<br>
Ez Kepler asztrológiája. –

<p>ÁDÁM<br>
Hallod, mit árul? – Míg mi a jövőben<br>
Kerestük a fényt, ő a rég lefolytban.

<p>LUCIFER<br>
Sohase tiszteletes a jelen.<br>
Mint embernagyság a hálószobában.<br>
Nőnk az, tízévi házas állapotban –<br>
Már azt is tudjuk, hogy szeplője hány van.

<p>A NYEGLE<br>
Vegyetek ím, nem bánja meg, ki vesz,<br>
Ily alkalom még nem volt és nem is lesz.

<p>A TÖMEGBŐL<br>
Ide vele. – Nekem bármellyik elkel. –<br>
Ah, mily szerencse. – Millyen drága vétel.

<p>LUCIFER<br>
No, ládd, e nép, mely közt már senki nem hisz,<br>
Ami csodás, hogyan kapkodja mégis. –<br>
(<i>Éva, anyjával visszajő, a cigányasszony suttogva követi.</i>)

<p>ÉVA<br>
Haszontalan beszéd, hisz ismerünk már.

<p>CIGÁNYASSZONY<br>
Ne üdvözüljek, hogyha nem igaz.<br>
Olyan szerelmes önbe az az úr,<br>
Hogy már ma még <span class=nospace title="(francia) kitartottjának">maîtresse-ének</span> veszi.<br>
Mint hercegasszony, oly szállást lakik,<br>
Színházba, táncra négy lovon robog.

<p>ANYA<br>
Ha jól felvesszük, százszor célszerűbb,<br>
Mint elhervadni fejkötő alatt<br>
Egy szurtos varga bűzös műhelyében.

<p>CIGÁNYASSZONY<br>
Csak nézze ön, ott áll – hogyan keres.

<p>ÉVA<br>
Elég nem szép, hogy még nem láta meg. –<br>
Keze ﬁnom, tartása úrias. –

<p>ANYA<br>
Nekem még társa sincsen ellenemre,<br>
Bár orra kissé horgas, lába görbe,<br>
De ollyan tisztes, éltes férﬁú. –<br>
Megyek, leányom. Legjobb közbejárás,<br>
Ha magatokra hagylak egy kicsit.

<p>CIGÁNYASSZONY (<i>Ádámhoz</i>)<br>
Lám, itt van a szép; mint eped önért. –

<p>ÁDÁM<br>
Repűlök hozzá. – Óh, mi kéj – mi kéj!<br>
<br>
CIGÁNYASSZONY<br>
A közbejárót sem kell elfeledni.

<p>LUCIFER (<i>pénzt ad neki</i>)<br>
Társamtul a pénz, tőlem kézszorítás.

<p>CIGÁNYASSZONY (<i>felsikoltva</i>)<br>
Uh! Mily kemény kéz! (<i>El.</i>)

<p>LUCIFER <span class=ind22>Kéjét érzenéd,</span><br>
Ha az volnál, kit játszol, vén banya! –

<p>ÉVA (<i>Ádámhoz</i>)<br>
Vehetne ön vásárﬁát nekem,<br>
E szépitőszer mint kinálkozik –

<p>ÁDÁM<br>
A nőiség varázsa arcodon<br>
A szépitőszer, melynek párja nincs.<br>
(<i>A nyegle ezalatt elvonul.</i>)

<p>ÉVA<br>
Ah, ön nagyon kegyes.

<p>ÁDÁM <span class=ind7>Ne szégyeníts meg:</span><br>
Gyémántot, gyöngyöt fűzök szép nyakadra,<br>
Nem mintha ékesíteni akarnám,<br>
De mert méltóbb helyen már nem ragyoghat.

<p>ÉVA<br>
Amott odább láttam sok ékszerárust,<br>
De nem való az ily szegény leánynak.

<p>ÁDÁM<br>
No, hát nézzük meg.

<p>LUCIFER <span class=ind3>Az felesleges.</span><br>
Kitűnő ékszer van velem esetleg.<br>
(<i>Ékszereket ad át, melyeket Éva<br> nagy örömmel nézeget és próbál.</i>)

<p>ÉVA<br>
Mi szép, mi kedves, mint irígylik ezt majd. –

<p>ÁDÁM<br>
De ezt a szívet – ezt többé ne lássam.

<p>ÉVA<br>
Eldobhatom, ha ellenére van. (<i>Elveti.</i>)

<p>LUCIFER<br>
Helyes, majd én meg rálépek. (<i>Ráhág.</i>)

<p>ÉVA <span class=ind31>Mi az:</span><br>
Sikoltást hallok, vagy csak képzelődöm?<br>
(<i>Ezalatt egy elítéltet hoznak taligán<br> a színen keresztül, nép tolong utána.</i>)

<p>A TÖMEGBŐL<br>
Siessünk. – Mondtam úgye, hogy mi gyáva. –<br>
Most is dacos még. – Fel csak, fel, utána!

<p>ÁDÁM<br>
Minő zaj ez, mi hallatlan tolongás?

<p>ÉVA<br>
Akasztanak. Beh jó, hogy itt vagyunk.<br>
Gyerünk mi is, oly izgató e látvány,<br>
S szép alkalom ragyogni ékeimben.

<p>ÁDÁM<br>
Mi bűne a hitványnak?

<p>ÉVA <span class=ind4>Nem tudom.</span>

<p>LUCIFER<br>
Mindegy is az, de majd elmondom én:<br>
Lovel gyárában dolgozott soká.<br>
De az ón méreg, s azt szivá örökké,<br>
Aztán több hétre kórházba kerűlt.<br>
Kedves nejénél a szükség beszólt,<br>
Lovel ﬁa ifjú volt s jószivű,<br>
Meglelték egymást, és mindent feledtek. –

<p>ELSŐ MUNKÁS<br>
Vigan, pajtás! – Mártírként vérzel el,<br>
Neved közöttünk fényes név marad.

<p>LUCIFER<br>
A férj kigyógyult, s a nőt nem lelé,<br>
Helye betölt, munkát hiába kért,<br>
Fellázadt keble, fenyegetni mert,<br>
Lovel ﬁa pofonnal válaszolt.<br>
Az átkozottnak kés akadt kezébe –<br>
Most itt viszik – a vén Lovel megőrült. –<br>
(<i>Az utolsó szavaknál Lovel őrült mélasággal jő.</i>)

<p>LOVEL<br>
Hazudsz, hazudsz, én őrült nem vagyok,<br>
Nem értem-é, mit súg ﬁam sebe?<br>
Vegyed, vegyed végetlen kincsemet,<br>
S tedd, hogy ne értsem. Őrüljek meg inkább.

<p>HARMADIK MUNKÁS<br>
Ne félj, ne félj, meg léssz boszulva egykor.

<p>ELSŐ MUNKÁS<br>
Emelkedjél fel, ők a csúfosak. –<br>
(<i>Az elítélt elhalad kíséretével.</i>)

<p>ÁDÁM<br>
Velőt fagyasztó látvány, mit kisértsz?<br>
Ki mondja itt meg, mellyik bűnösebb,<br>
Avagy csupán a társaság talán –?<br>
Hol ez rohad – buján tenyész a bűn.

<p>LOVEL<br>
A társaság, igen. – Vedd kincsemet,<br>
Csak azt a seb beszédét hadd ne értsem. (<i>El.</i>)

<p>ÉVA<br>
Jerünk, jerünk, mert nem kapunk helyet.

<p>ÁDÁM<br>
Áldlak, sors, hogy biróvá nem tevél.<br>
Mi könnyü törvényt írni pamlagon –<br>
Könnyű itélni a felűletesnek,<br>
És mily nehéz, ki a szivet kutatja,<br>
Méltányolván minden redőzetét.

<p>LUCIFER<br>
Ily elvek mellett pör nem érne véget.<br>
A rosszat, mert rossz, senki nem cselekszi,<br>
Az ördög is jogcímeket idéz,<br>
S magáét véli mindenik erősbnek.<br>
A törvénytúdós széjjelvágja a<br>
Kuszált csomót, minek fonalait<br>
Ezer ﬁlantróp szét nem bontaná. –<br>
(<i>Ezalatt a Towerhez érnek, melynek<br> egy fülkéjében szentkép áll.</i>)

<p>ÉVA<br>
Megálljunk csak, barátom, egy kicsinyt,<br>
Hadd tűzöm e szentképhez csokromat. –

<p>LUCIFER (<i>súgva</i>)<br>
Ne hadd, ne hadd, vagy végünk van különben.

<p>ÁDÁM<br>
Ártatlan gyermek – én nem gátolom. –

<p>ÉVA<br>
Megszoktam e képről, még mint gyerek,<br>
Megemlékezni, hogyha elmegyek<br>
Előtte, s most is ollyan jólesik.<br>
Mindjárt meglesz már, s futva pótolandjuk,<br>
Mit elmulasztunk.<br>
(<i>A virágcsokrot feltűzi a kép mellé, de az hirtelen<br> lehervad, s nyakáról, karjáról az ékszerek<br> gyíkokká változva leperegnek.</i>)<br>
<span class=ind14>Istenem, mi ez?</span>

<p>LUCIFER<br>
Haszontalan intettelek. –

<p>ÉVA <span class=ind5>Segítség!</span>

<p>ÁDÁM<br>
Nyugodtan, kedves, a nép megﬁgyel –<br>
Ezerte dúsabb ékszer jő nyakadra.

<p>ÉVA<br>
El tőlem, el! Segítség, irgalom!<br>
Szemfényvesztők és egy rút, vén boszorkány<br>
Így meggyaláztak egy becsűletes nőt. –<br>
(<i>A nép csoportosulni kezd,<br> a cigányasszony rendőrökkel jő.</i>)

<p>CIGÁNYASSZONY<br>
Hamis pénzt adtak, itt kell lenniök,<br>
Higannyá olvadt markomban.

<p>LUCIFER <span class=ind14>Talán</span><br>
Markodban volt, nem a pénzben, hiba. –<br>
Ádám, el innen, itt nem jó mulatni.<br>
(<i>A Towerbe tűnnek, s míg lent<br> a csoportozás és zavar növekszik, ismét<br> megjelennek a bástya tetején.</i>)

<p>ÁDÁM<br>
Ismét csalódtam, azt hivém, elég<br>
Ledönteni a múltnak rémeit,<br>
S szabad versenyt szerezni az erőknek. –<br>
Kilöktem a gépből egy főcsavart,<br>
Mely összetartá, a kegyeletet,<br>
S pótolni elmulasztám más erősbbel.<br>
Mi verseny ez, hol egyik kardosan<br>
Áll a mezetlen ellennek szemében,<br>
Mi függetlenség, száz hol éhezik,<br>
Ha az egyes jármába nem hajol.<br>
Kutyáknak harca ez egy konc felett.<br>
Én társaságot kívánok helyette,<br>
Mely véd, nem büntet, buzdít, nem riaszt,<br>
Közös erővel összeműködik,<br>
Minőt a tudomány eszmél magának,<br>
És melynek rendén értelem viraszt. –<br>
Ez el fog jőni, érzem jól, tudom,<br>
Vezess, vezess, Lucifer, e világba. – –

<p>LUCIFER<br>
Hiú ember, s mert korlátolt szemed<br>
Zilált csoportot lát csak odalent,<br>
Már azt hiszed, nincs összeműködés,<br>
Nincs rendszer az életnek műhelyében?<br>
Nézz hát egy percre szellemi szemekkel,<br>
És lásd a munkát, mellyet létrehoznak,<br>
Csakhogy nekünk ám, s nem kicsiny magoknak.<br>
(<i>Besötétül. Az egész vásár csoportozattá alakul,<br> mely a szín közepén tátongó síron ás, azt<br> körültáncolja, míg egymás után mind beléje<br> ugornak, részint némán, részint, amint egymás<br> után szólottak.</i>)

<p>KAR<br>
Csak rajta, pengjen a kapa:<br>
Ma kell végezni, holnap késő,<br>
Bár egypár ezredév után<br>
Még mindig nem lesz kész a nagy mű.<br>
Bölcső s koporsó ugyanaz,<br>
Ma végzi, amit holnap kezd el,<br>
Örökké éhes s jóllakott,<br>
Mi már ma bémegy, holnap felkel!<br>
(<i>A lélekharang megcsendül.</i>)<br>
Megcsendült, ím, az estharang,<br>
Bevégezők; el, nyúgalomra,<br>
Kiket a reg új létre költ,<br>
A nagy müvet kezdjék el újra.

<p>A BÁBJÁTÉKOS<br>
Én a komédiát lejátsztam,<br>
Mulattattam, de nem mulattam.

<p>A KORCSMÁROS<br>
Kiitta mindenik borát,<br>
Vendégeim, jó éjszakát!

<p>A KISLEÁNY<br>
Kis ibolyáim mind elkeltek,<br>
Majd újak síromon teremnek.

<p>CIGÁNYASSZONY<br>
Jövőjét vágyta látni minden:<br>
S szemét behúnyja most ĳedten.

<p>LOVEL<br>
Kincsem nem nyújta boldogságot:<br>
S most ingyen nyúgalmat találok.

<p>MUNKÁS<br>
A hét letelt, a szombatest itt,<br>
Kinyugszom végre fáradalmit.

<p>TANULÓ<br>
Álmodtam szépet – felzavartak,<br>
Szép álom, jőj, most már folytatlak.

<p>KATONA<br>
Hivém, derék vagyok nagyon,<br>
S egy rossz gödörben megbukom. –

<p>KÉJHÖLGY<br>
A mámor elszállt, a festék lement,<br>
Itt oly hideg van: jobb-e odalent?

<p>AZ ELÍTÉLT<br>
Maradj, bilincs, a hitvány por felett,<br>
Más törvényt sejtek e küszöb megett.

<p>A NYEGLE<br>
Egymást szedtük rá azzal, hogy tudunk:<br>
Most a valónál mind elámulunk.

<p>ÉVA<br>
Mit állsz, tátongó mélység, lábaimnál!<br>
Ne hidd, hogy éjed engem elriaszt:<br>
A por hull csak belé, e föld szülötte,<br>
Én glóriával átallépem azt.<br>
Szerelem, költészet s ifíuság<br>
Nemtője tár utat örök honomba;<br>
E földre csak mosolyom hoz gyönyört,<br>
Ha napsugár gyanánt száll egy-egy arcra.<br>
(<i>Fátyolát, palástját a sírba ejtve, dicsőülten felemelkedik.</i>)

<p>LUCIFER<br>
Isméred-é, Ádám?

<p>ÁDÁM <span class=ind22>Ah, Éva, Éva! –</span>

</section>






<section id=tizenkettedik-szin>

<h2><a href="tragedia.html#tizenkettedik-szin">TIZENKETTEDIK SZÍN</a></h2>

<p>(<i>U alakra épült, <span class=nospace title="eredeti jelentésében ‘nagyméretű’">nagyszerű</span> <span class=nospace title="(francia) Charles Fourier utópiája nyomán elképzelt telep és termelési egység">falanszter</span> udvara.<br> A két szárny földszintje nyílt, oszlopos csarnokot képez.<br> A jobb oldali csarnokban mozgásban levő,<br> kerekes gőzgépek között munkások foglalkoznak.<br> A bal oldaliban a legkülönfélébb természettudományi tárgyak,<br> mechanikai eszközök, csillagászati,<br> kémiai műszerek s egyéb különösségek múzeumában<br> egy tudós működik. Mindnyájan a falanszterhez tartozók –<br> egyenlően vannak öltözve. Ádám és Lucifer<br> az udvar közepén felbukkannak a földből. Nappal.</i>)

<p>ÁDÁM<br>
Mi ország ez, mi nép, melyhez jövénk?

<p>LUCIFER<br>
E régi eszmék többé nincsenek.<br>
Nem kisszerű volt-é a <em>hon</em> fogalma?<br>
Előitélet szülte egykor azt,<br>
Szűkkeblüség, versenygés védte meg.<br>
Most már egész föld a széles haza,<br>
Közcél felé társ már most minden ember,<br>
S a csendesen folyó szép rend fölött<br>
Tisztelve áll őrűl a tudomány.

<p>ÁDÁM<br>
Beteljesült hát lelkem ideálja,<br>
Ez mind derék, ezt így kivántam én is.<br>
Egyet bánok csak: a haza fogalmát,<br>
Megállott volna az tán, úgy hiszem,<br>
Ez új rend közt is. Az emberkebel<br>
Korlátot kíván, fél a végtelentől,<br>
Belterjében veszt, hogyha szétterül;<br>
Ragaszkodik a múlthoz és jövőhöz;<br>
Félek, nem lelkesűl a nagyvilágért,<br>
Mint a szülők sírjáért lelkesült.<br>
Ki a családért vérét ontaná,<br>
Barátjaért legfeljebb könnye van. –

<p>LUCIFER<br>
Eszményedet, mint látom, elveted,<br>
Előbb még, mintsem testesülhetett.

<p>ÁDÁM<br>
Korántse hidd, de kandivá levék:<br>
Mi eszme az, mely a széles világot<br>
Eggyé olvasztja, melly a lelkesűlést,<br>
Az emberszív e szent, örök tüzét,<br>
Mit eddig száz hitványsággal szitott,<br>
S ábrándos harcra zsákmányolt ki csak,<br>
Nemesb célhoz vezérelendi végre. –<br>
De mondd, hol állunk mégis, mily hely ez?<br>
Aztán vezess, hogy lelkem kéjelegjen<br>
A boldogságban, mellyet annyi harcra<br>
Jól érdemelt dĳul kapott az ember.

<p>LUCIFER<br>
Sok más hasonló közt ez egy falanszter,<br>
Tanyája az új eszmék emberének. –

<p>ÁDÁM<br>
Jerünk tehát.

<p>LUCIFER <span class=nospace>Megállj, ne oly sietve.</span><br>
Előbb levetjük ezt a régi bőrt.<br>
Ha mint Ádám s Lucifer érkezünk,<br>
Nem hinne bennünk e tudós világ,<br>
S megsemmisülnénk, vagy lombikba zárna.

<p>ÁDÁM<br>
Mily oktalan beszéd ez már megint.

<p>LUCIFER<br>
Már az nincs másképp a szellemvilágban.

<p>ÁDÁM<br>
Tégy hát, amint akarsz, de szaporán.<br>
(<i>Lucifer mindkettőjüket átalakítja<br> a falanszterbeliekhez hasonlóvá.</i>)

<p>LUCIFER<br>
Im, vedd e gúnyát. El hajfürteiddel –<br>
Készen vagyunk. –

<p>ÁDÁM <span class=ind1>Szóljunk be e tudóshoz.</span>

<p>LUCIFER<br>
Üdvöz légy, túdós!

<p>TUDÓS <span class=ind3>Meg ne háboríts</span><br>
Nagy művemben, nem érek rá fecsegni.

<p>LUCIFER<br>
Nagyon sajnálom. Mink az ezredik<br>
Falanszterből vagyunk tudósjelöltek,<br>
S ily messze útra nagy hired hozott.

<p>TUDÓS<br>
Dicséretes buzgóság, mondhatom.<br>
De hisz müvem most félben is maradhat,<br>
Csak a meleg ne fogyjon lombikomban,<br>
S akaratomnak enged az anyag. –

<p>LUCIFER<br>
Ah, nem csalódtam, megmaradt tehát<br>
Még benned is, ki a természetet,<br>
Embert leszűrted, mint végső salak,<br>
A nagy hiúság. –

<p>TUDÓS <span>Most mulathatunk már. –</span><br>
De mely szakmába tartoztok sajátlag?

<p>ÁDÁM<br>
Mi a tudvágyat szakhoz nem kötők,<br>
Átpillantását vágyjuk az egésznek. –

<p>TUDÓS<br>
Ez helytelen. Kicsinyben rejlik a nagy,<br>
Olyan sok a tárgy, s létünk oly rövid.

<p>ÁDÁM<br>
Igaz. – Tudom jól, hogy kell ollyan is,<br>
Ki homokot hord vagy követ farag:<br>
Nélkűle nem emelkedik terem.<br>
De ez csak a homályban tévelyeg,<br>
S fogalma sincs arról, miben segít. –<br>
Csak az építész látja az egészet,<br>
S bár megfaragni nem tud egy követ,<br>
A művet ő teremti, mint egy isten. –<br>
Ily épitész nagy a tudásban is.

<p>LUCIFER<br>
S azért jövénk tehozzád, óh, nagy ember.

<p>TUDÓS<br>
Azt jól tevétek, méltányolni tudlak.<br>
A tudománynak gazdag ágai<br>
Egy organizmus sok külön vonása,<br>
Együtt igéző csak.

<p>LUCIFER <span class=ind26>Szép hölgy gyanánt.</span>

<p>TUDÓS<br>
De mindamellett a vegytan csupán –

<p>LUCIFER<br>
Az a közép, hol élete lakik. –

<p>TUDÓS<br>
Találtad.

<p>LUCIFER <span class=nospace>Ezt mondá a matézisről</span><br>
Előttem már egy matematikus.

<p>TUDÓS<br>
Hiúságból mindenki önmagát<br>
Tekinti látkörében a középnek. –

<p>LUCIFER<br>
Te jól választád kedvenc tárgyadúl<br>
A kémiát.

<p>TUDÓS <span class=nospace>Abban nyugodt vagyok. –</span><br>
De hát nézzük meg a muzeumot.<br>
Páratlan az egész mai világon,<br>
Az ősvilág kihalt állatjai<br>
Valódi példányokban állnak itt,<br>
Mind jól kitömve. – Ezrenként lakoztak<br>
Apáink közt, míg barbárok valának,<br>
Megosztva vélök a világ uralmát. –<br>
Maradt felőlök sok csudás mese,<br>
Például erről, hogy gőzmozdonyul volt.

<p>ÁDÁM<br>
Ez <em>ló</em>, de korcsult fajta, mondhatom,<br>
Más állat volt ám hajdan <span class=nospace title="(arab) villám, Mohamed szárnyas lovának neve">Al-borak</span>.

<p>TUDÓS<br>
Erről meg azt regélik, hogy barátul<br>
Tartá az ember, ingyen, munka nélkül,<br>
S fel bírta fogni, hű elismeréssel<br>
Lesvén, az ember gondolatjait.<br>
Mi több, mondják, hogy elsajátitá<br>
Bűnét is, a tulajdonnak fogalmát,<br>
S mint őr, od’adta érte életét. –<br>
Ezt úgy beszélem csak, mint írva van,<br>
Nem mintha hinném mind feltétlenül;<br>
Sok őrültség volt a múltban, sok ábránd,<br>
Melyből ránk szintén e mese maradt.

<p>ÁDÁM<br>
Ez a <em>kutya</em>. – Mind áll, mit róla mondasz. –

<p>LUCIFER<br>
Vigyázz, Ádám, elárulod magad. –

<p>TUDÓS<br>
Ez a szegénynek rabszolgája volt.

<p>ÁDÁM<br>
Mint a szegény meg <i>ökre</i> gazdagoknak.

<p>TUDÓS<br>
Ez a puszták királya.

<p>ÁDÁM <span class=ind18>Az <em>oroszlány</em> –</span><br>
Im, itt a tigris, itt a fürge őz,<br>
Mi állat él tehát még a világon?

<p>TUDÓS<br>
Minő kérdés, hát nálatok nem így van?<br>
Él, ami hasznos, és mit ekkorig<br>
A túdomány pótolni nem tudott:<br>
A disznó és a birka, de korántse<br>
Olyan hiányosan már, mint minőnek<br>
A kontár természet megalkotá:<br>
Az élő zsír, <em>ez</em> hús- s gyapjútömeg,<br>
Mely, mint a lombik, céljainkra szolgál.<br>
De úgy látom, hogy ezt mind ösmered,<br>
Lássunk tehát mást. Ím, ásványaink.<br>
Nézzétek, millyen roppant széndarab:<br>
Egész hegyek valának illy anyagból,<br>
Az emberek már készen szedheték,<br>
Mit most a légből szűr a tudomány,<br>
Nagy fáradsággal. Ezt az ércet itt<br>
Vasnak nevezték, s míg el nem fogyott,<br>
Az alumínért nem kellett kutatni. –<br>
Ez a darabka az arany, nagyon<br>
Nevezetes s nagyon haszontalan.<br>
Mert még midőn az ember, vakhitében,<br>
Imádott felsőbb lényeket magánál,<br>
Felűlállókat még a sorson is:<br>
Ilyennek hitte az aranyat is,<br>
Oltárain jólétet és jogot,<br>
Mindent, mi szent volt, áldozott, hogy egy<br>
Büvös darabját bírja megszerezni,<br>
Melyért cserébe mindent kaphatott –<br>
Csodálatos tény, még kenyeret is.

<p>ÁDÁM<br>
Mást, mást mutass, ezt is mind ösmerem.

<p>TUDÓS<br>
Valóban nagy tudós vagy, idegen.<br>
Lássuk tehát az ős növényzetet.<br>
Im, itt van az utolsó rózsa, mely<br>
Nyílt a világon. Hasztalan virág,<br>
Más százezer testvérrel foglalá el<br>
A legbujább tért a lengő kalásztól;<br>
Nagy gyermekek kedves játékszere.<br>
Sajátságos jelenség az valóban,<br>
Mint kaptak egykor ily játékokon,<br>
Virágot terme még a szellem is:<br>
A költészet s hit ábrándképeit,<br>
S csalóka álmok karján ringatózva<br>
Eltékozolta a legjobb erőt,<br>
Hogy életcélja parlagon maradt.<br>
Itt őrizünk még ritkaság gyanánt<br>
Két ily müvet. Az első költemény;<br>
Iróját akkor, még midőn bünös<br>
Önhittel az egyén érvényt kivánt,<br>
Homérnak hívták. Ábrándos világot<br>
<span class=nospace title="A hivatkozott mű az Odüsszeia, annak XI. éneke.">Rajzol le abban, Hádésznek nevezvén.</span><br>
Rég megcáfoltuk már minden sorát.<br>
A másik Tacitus Agricolája,<br>
Nevetséges s mégis sajnálatos<br>
Fogalmak képe a barbár világból.

<p>ÁDÁM<br>
Hát fennmaradt még e nehány levél<br>
A nagy napokból, mint végrendelet,<br>
S nem bírja mégis lángra gyújtani<br>
A korcs utódot, tettre ingerelvén,<br>
Mely mesterkélt világtokat ledönti?

<p>TUDÓS<br>
Helyes megjegyzés, átláttuk mi ezt,<br>
A méreg, mellyet rejt, nagyon veszélyes,<br>
Azért nem is szabad olvasni másnak,<br>
Csak aki hatvan évet meghaladt,<br>
S a tudománynak szentelé magát.

<p>ÁDÁM<br>
De hát a dajka tündér daljai,<br>
Ezek nem oltnak-é a gyönge szívbe<br>
Sejtelmeket?

<p>TUDÓS <span class=ind10>Igen bizon, s azért</span><br>
Dajkáink a magasb egyenletekről,<br>
A mértanról beszélnek gyermekinknek. –

<p>ÁDÁM (<i>félre</i>)<br>
Ah, gyilkosok, nem féltek-é egész<br>
S legszebb korától a szűt megrabolni!

<p>TUDÓS<br>
Menjünk tovább. – Im, itt e műszerek,<br>
Műtárgyak mily csodás alakzatúak,<br>
Ez álgyu; rajta rejtélyes fölírás:<br>
<span class=nospace title="(latin) a királyo utolsó érve">Ultima ratio regum.</span> – Hogyan<br>
Használtatott, ki tudja? – Im, e kard,<br>
Kizárólag csak embergyilkoló szer –<br>
És nem volt bűnös, aki ezzel ölt.<br>
E kép szabad kézzel készült egészen,<br>
Fél emberéltet vett talán igénybe,<br>
És tárgya, nézd, csak hóbortos mese.<br>
Ma a nap végzi e munkát helyettünk,<br>
S mig az csalárdul ídealizált,<br>
Ez mély hüséggel szolgál céljainknak.

<p>ÁDÁM (<i>félre</i>)<br>
De a müvészet, a szellem maradt el –

<p>TUDÓS<br>
E százszerű tárgy, millyen cifra mind,<br>
Mi gyermekes. A serlegen virág,<br>
A széktámlán ábrándos arabeszk,<br>
Emberkezek pazarlott műve mind.<br>
S üdítőbb-é a víz azon pohárból,<br>
Kényelmesb-é e széken az ülés?<br>
Most gépeink teszik mindezt helyettünk,<br>
Legcélszerűbb, legegyszerűbb alakban,<br>
És a tökélyről az kezeskedik,<br>
Hogy a munkás, ki ma csavart csinál,<br>
Végső napjáig amellett marad.

<p>ÁDÁM<br>
Azért nincs élet, nincs egyéniség,<br>
Mely mesterén túl járna, semmi műben. –<br>
Hol leljen tért erő és gondolat,<br>
Bebizonyítni égi származását?<br>
Ha küzdni vágyik és körültekint<br>
Ezen szabályos, e rendes világban,<br>
Még a veszély gyönyörét sem leli,<br>
Nem lel csak egy vérengező vadat se.<br>
Csalódtam hát a tudományban is:<br>
Unalmas gyermekiskolát lelek<br>
A boldogság helyén, mit tőle vártam.

<p>TUDÓS<br>
Nincs-é behozva a testvériség!<br>
Hol szenved ember anyagi hiányt?<br>
Valóban, illy eszmék megérdemelnék<br>
A megfenyítést.

<p>ÁDÁM <span>Mondd, mi hát az eszme,</span><br>
Mely egy ily népbe egységet lehel,<br>
Mely, mint közös cél, lelkesítni tud?

<p>TUDÓS<br>
Ez eszme nálunk a megélhetés.<br>
Midőn az ember földén megjelent,<br>
Jól béruházott éléskamra volt az:<br>
Csak a kezét kellett kinyújtani,<br>
Hogy készen szedje mindazt, ami kell.<br>
Költött tehát meggondolatlanul,<br>
Mint a sajtféreg, s édes mámorában<br>
Ráért regényes hipotézisekben<br>
Keresni ingert és költészetet.<br>
De már nekünk, a legvégső falatnál,<br>
Fukarkodnunk kell, általlátva rég,<br>
Hogy elfogy a sajt, és éhen veszünk.<br>
Négy ezredév után a nap kihűl,<br>
Növényeket nem szül többé a föld;<br>
Ez a négy ezredév hát a mienk,<br>
Hogy a napot pótolni megtanuljuk.<br>
Elég idő tudásunknak, hiszem.<br>
Fűtőszerűl a víz ajánlkozik,<br>
Ez oxidált, legtűztartóbb anyag.<br>
Az organizmus titkai közel-<br>
Állnak ma is már a fölleplezéshez. –<br>
Éppen jó, hogy beszédünk erre vitt,<br>
Majdnem feledtem volna lombikom,<br>
Mert én is épp e tárgyban dolgozom.

<p>LUCIFER<br>
Nagyon vénűl az ember, hogyha már<br>
Lombikhoz tér, midőn <span class=nospace title="(latin) működő szervezetet hoz létre, nemz">organizál</span>. –<br>
De hogyha sikerülne is müved,<br>
Mi szörny lesz az, mi szótlan gondolat,<br>
Szerelmi érzés, melynek tárgya nincs,<br>
Lény, mellyet a természet eltagad,<br>
Melyhez nincs ellentét, nincsen rokon,<br>
Ha nem korlátozandja az egyén.<br>
S honnan veendi ennek jellegét,<br>
Elzárva külhatástól, szenvedéstől,<br>
Egy szűk üvegben kelve öntudatra?

<p>TUDÓS<br>
Nézd, nézd, hogyan forr, nézd, miként ragyog,<br>
Itt-ott tünékeny alakok mozognak,<br>
Ezen meleg, e jól elzárt üvegben,<br>
A vegyrokonság és ellenhatás<br>
Mind összevág, és kényszerülve lesz<br>
Engedni az anyag kivánatomnak.

<p>LUCIFER<br>
Bámullak, túdós! Még csak azt nem értem,<br>
Tudnád-e tenni, hogy, mi most rokon,<br>
Ne vonja egymást, és ne lökje el<br>
Az ellentét.

<p>TUDÓS <span class=ind19>Minő badar beszéd;</span><br>
Örök törvénye ez az anyagoknak.

<p>LUCIFER<br>
Ah, értem, mondd csak el, min alapul?

<p>TUDÓS<br>
Min alapul? Törvény, mert úgy vagyon,<br>
Mutatja nékünk a tapasztalás.

<p>LUCIFER<br>
A természet fűtője vagy tehát csak,<br>
A többit ő magában végezi. –

<p>TUDÓS<br>
De én szabom korlátit az üveggel,<br>
S kivonszolom a rejtélyes homályból.

<p>LUCIFER<br>
Nem látok eddig még életjelet.

<p>TUDÓS<br>
El nem maradhat. Én, ki úgy kilestem<br>
Az organizmus minden titkait,<br>
Ki százszor boncolám az életet –

<p>ÁDÁM<br>
Hullát fogál fel csak mindannyiszor.<br>
A tudomány sántán követi csak<br>
A meglevő, ifjú tapasztalást,<br>
S miként bérenc költője a királynak,<br>
Kész kommentálni a nagy tetteket,<br>
De megjósolni hívatása nincs. –

<p>TUDÓS<br>
Mit gúnyolódtok, nem látjátok-é,<br>
Egy szikra kell csak, és életre jő? –

<p>ÁDÁM<br>
De azt a szikrát, azt honnan veszed?

<p>TUDÓS<br>
Csak egy lépés az, ami hátra van.

<p>ÁDÁM<br>
De ezt az egy lépést ki nem tevé:<br>
Az nem tett semmit, nem tud semmit is.<br>
A többi mind künn volt az udvaron,<br>
A legszentebbe épp ez egy vezetne. –<br>
Óh, lesz-e, aki egykor megteszi? –<br>
(<i>Ezalatt a lombik felett lebegő füst sűrűdni kezd s dörög.</i>)

<p>A FÖLD SZELLEMÉNEK SZAVA (<i>a füstből</i>)<br>
Nem lesz soha. – Ez a lombik nekem<br>
Nagyon szűk és nagyon tág. – Hisz te ismersz,<br>
Ádám, ugyé? – most még nem is gyanítnak.

<p>ÁDÁM<br>
Hallottad-é a szellemszózatot,<br>
Óh, nézd, óh, nézd, te gőgös, gyönge ember,<br>
Hogy bírnál azzal, aki ott lebeg. –

<p>TUDÓS<br>
Őrült roham. Ah, aggódom miattad.<br>
(<i>A lombik elpattan, a szellem eltűnik.</i>)<br>
A lombik eltört, újra kezdhetem<br>
A nagy müvet. Midőn már int a cél,<br>
Kisded göröngy, a dőre vakeset,<br>
Elejt.

<p>LUCIFER <span class=nospace>Végzetnek hívták hajdanán.</span><br>
S kevésbé szégyenítő volt hatalma<br>
Alatt megtörni, mint engedni most<br>
A dőre vakesetnek. –<br>
(<i>Csengetnek.</i>)<br>
<span class=ind6>Mit jelent ez?</span>

<p>TUDÓS<br>
A munka megszűnt, jő a sétaóra,<br>
Itt jőnek a gyárakból, a mezőről,<br>
Most kap fenyítést, aki vétkezett,<br>
Most osztatnak be a nők s gyermekek.<br>
Jerünk oda, dolgom lesz nékem is.<br>
(<i>Hosszú sorban férﬁak jőnek, másban nők,<br> néhányan közülük gyermekkel, köztük Éva is.<br> Az udvaron mindnyájan kört képeznek, egy<br> aggastyán eléjök lép. Ádám, Lucifer<br> s a tudós az előtérben állnak a múzeum mellett.</i>)

<p>AZ AGGASTYÁN<br>
Harmincadik szám!

<p>LUTHER (<i>a sorból kilépve</i>) <span class=nospace>Itt vagyok.</span>

<p>AZ AGGASTYÁN <span class=ind23>Te ismét</span><br>
Mértéktelen fűtötted a kazánt.<br>
Valóban úgy látszik, hogy szenvedélyed<br>
Veszélybe hozni az egész falansztert.

<p>LUTHER<br>
S ki állna ellent a csábnak, midőn<br>
Szikrázva, bőgve a vadult elem,<br>
A láng ezer nyelvével vesz körűl,<br>
Elérni kíván, hogy megsemmisítsen:<br>
S ott állni bátran, szítani tovább,<br>
Jól tudva, hogy hatalmunkban vagyon. –<br>
Nem ismered te a tűznek varázsát,<br>
Ki csak fazék alatt isméred azt.

<p>AZ AGGASTYÁN<br>
Hiú beszéd, ezért ma nem ebédelsz.

<p>LUTHER (<i>visszalépve</i>)<br>
De holnap újra szítom a tüzet.

<p>ÁDÁM<br>
Mit látok? Ezt a férﬁt ismerem.<br>
Ez volt Luther.

<p>AZ AGGASTYÁN <span class=nospace>Kétszázkilencedik!</span>

<p>CASSIUS (<i>kilépve</i>)<br>
Itt.

<p>AZ AGGASTYÁN<br>
<span class=ind16>Tégedet harmadszor intelek már,</span><br>
Hogy ok nélkül keressz verekedést.

<p>CASSIUS (<i>visszalépve</i>)<br>
Ok nélkül, merthogy nem panaszkodom? –<br>
Pulya, ki más segítséget keres,<br>
Míg karja ép. Vagy gyöngébb volt-e tán<br>
Ellenfelem, mért nem védé magát? –

<p>AZ AGGASTYÁN<br>
Ne feleselj. – Nem menti koponyád<br>
Alakzata sem e rossz hajlamot,<br>
Mert az nemes, mert az hiánytalan.<br>
De véred oly forrongó és szilaj!<br>
Gyógyítni fognak, amíg megszelídülsz.

<p>ÁDÁM<br>
Ah, Cassius! Ha ismernél, ki véled<br>
Philippinél csatáztam. – Hát odáig<br>
Bir-é a rossz rend, a teória<br>
Tévedni, hogy egy ily nemes kebel<br>
Csak gátjaul van, s fel sem ismeri.

<p>AZ AGGASTYÁN<br>
Négyszázadik szám.

<p>PLÁTÓ (<i>kilépve</i>) <span class=nospace>Hallom.</span>

<p>AZ AGGASTYÁN <span>Már megint</span><br>
Úgy elmerültél álomképeidben,<br>
Hogy a rádbízott marha kárba ment.<br>
Hogy ébren légy, borsón fogsz térdepelni.

<p>PLÁTÓ (<i>visszalépve</i>)<br>
Még a borsón is szépet álmodom.

<p>ÁDÁM<br>
Ah, mily szerep jutott, Plátó, neked<br>
A társaságban, melly után epedtél! –

<p>AZ AGGASTYÁN<br>
A hetvenkettedik szám!

<p>MICHELANGELO (<i>kilépve</i>) <span class=nospace>Íme, itt. –</span>

<p>AZ AGGASTYÁN<br>
Rendetlenül hagyád el műhelyed.

<p>MICHELANGELO<br>
Igen, mert mindig széklábat csináltam,<br>
És azt is a leghitványabb alakra.<br>
Soká könyörgtem, hagyják módosítnom,<br>
Engedjék, hogy véssek rá holmi díszt,<br>
Nem engedék. Kivántam változásul<br>
A szék támláját, mindent hasztalan.<br>
Megőrüléshez voltam már közel,<br>
S otthagytam a kínt, ott a műhelyet. (<i>Visszalép.</i>)

<p>AZ AGGASTYÁN<br>
E rendbontásért a szobába mégy,<br>
S nem élvezed e szép meleg napot.<br>

<p>ÁDÁM<br>
Michelangelo, mily pokol lehet<br>
Szűd istenének, hogy nem bír teremtni. –<br>
Óh, mennyi ismerős mindenfelé,<br>
És mennyi szellem, mennyi őserő.<br>
Ez vélem harcolt – az mártírhalált halt,<br>
Ez szűknek érzé a <span class=nospace title="földgolyót">világtekét</span>,<br>
S mi egyformára, mily törpére szűrte<br>
Az állam. Óh, Lucifer, jőj, jerünk;<br>
Nem bírja lelkem e látványt tovább. –

<p>AZ AGGASTYÁN<br>
Ma két gyerek tölté be az időt,<br>
Melyben szükséges volt az anyagond,<br>
Most a közös növelde várja őket,<br>
Elő, elő!<br>
(<i>Éva és még egy nő gyermekeikkel kilépnek.</i>)

<p>ÁDÁM <span class=nospace>Mi ragyogó jelenség!</span><br>
Megvan hát e rideg világnak is<br>
Költészete!

<p>LUCIFER <span class=nospace>Nos, Ádám, nem megyünk?</span>

<p>ÁDÁM<br>
Sőt, inkább itt fogunk csak megnyugodni.

<p>AZ AGGASTYÁN<br>
Tudós! Vizsgáld fejalkotásukat<br>
E gyermekeknek.<br>
(<i>A tudós észleli a gyermekeket.</i>)

<p>ÉVA <span class=ind1>Óh, mi vár reám.</span>

<p>ÁDÁM<br>
E hang!

<p>LUCIFER <span class=nospace>De mit kapsz e közsorsu nőn,</span><br>
Ki <span class=nospace title="szépségéről nevezetes, mondabeli asszír királynő">Szemirámisz</span> csókját ízleléd?

<p>ÁDÁM<br>
Még akkor ezt nem ismerém.

<p>LUCIFER <span class=ind4>Ah, úgy!</span><br>
Ez régi dalja a szerelmeseknek:<br>
Azt tartja mind, hogy ő fedezte fel<br>
A szenvedélyt, előtte senki még<br>
Szeretni nem bírt, és ez így megyen<br>
Nehány évezred óta szüntelen.

<p>TUDÓS<br>
E gyermeket orvosnak kell tanítni,<br>
Ebből pásztor lesz.

<p>AZ AGGASTYÁN <span class=nospace>El tehát velök.</span><br>
(<i>A gyermekeket el akarják vinni. Éva ellentáll.</i>)

<p>ÉVA<br>
Hozzá ne nyúlj! E gyermek az enyém:<br>
Ki tépi őt el az anyakebelről! –

<p>AZ AGGASTYÁN<br>
Vegyétek el, mit késtek még vele.

<p>ÉVA<br>
Óh, gyermekem! Hisz én tápláltalak<br>
Szivem vérével. – Hol van az erő,<br>
Mely e szent kapcsot elszakítni bírja?<br>
Lemondjak-é hát rólad mindörökre,<br>
Hogy elvessz a tömegben, és szemem<br>
Fürkésző gonddal hasztalan keressen<br>
A száz egyenlő ídegen között?

<p>ÁDÁM<br>
Ah, emberek, ha van előttetek szent,<br>
Hagyjátok ez anyának gyermekét.

<p>ÉVA<br>
Ugyé, ugyé, te áldott ídegen.

<p>AZ AGGASTYÁN<br>
Merész játékot űzesz, idegen;<br>
Ha a család előitéletét<br>
Éledni hagyjuk, rögtön összedűl<br>
Minden vívmánya a szent tudománynak.

<p>ÉVA<br>
Mit nékem a fagyasztó tudomány!<br>
Bukjék, midőn a természet beszél.

<p>AZ AGGASTYÁN<br>
Meglesz már?

<p>ÁDÁM <span class=ind15>Hah! Hozzá ne nyúljatok.</span><br>
Amott van egy kard, megtanítalak,<br>
Hogy kell kezelni.

<p>LUCIFER <span class=ind15>Álomkép, ne mozdulj!</span><br>
(<i>Ádám vállára teszi kezét, ez megdermed.</i>)<br>
Érezd kezemnek végzetes hatalmát. –

<p>ÉVA<br>
Óh, gyermekem! (<i>Összerogy, gyermekét elviszik.</i>)

<p>AZ AGGASTYÁN<br>
<span class=ind4>E két nő pártalan,</span><br>
Jelentkezzék, ki párjaúl igényli.

<p>ÁDÁM<br>
Ezt én igénylem.

<p>AZ AGGASTYÁN <span class=nospace>Túdós! Véleményed.</span>

<p>TUDÓS<br>
Rajongó férﬁ és idegbeteg nő<br>
Korcs nemzedéket szűl, ez nem helyes pár.

<p>ÁDÁM<br>
De én nem állok el, ha ő akarja.

<p>ÉVA<br>
Tiéd vagyok, nagylelkű férﬁú.

<p>ÁDÁM<br>
Szeretlek, hölgy, szivem egész hevével.

<p>ÉVA<br>
Szeretlek én is, érzem, mindörökké.

<p>TUDÓS<br>
Ez őrülés. – Sajátságos, valóban,<br>
A múlt kisértetét feltűnni látni<br>
Világos századunkban. – Honnan ez?

<p>ÁDÁM<br>
Az édenkertnek egy késő sugára.

<p>AZ AGGASTYÁN<br>
Sajnálatos. –

<p>ÁDÁM <span class=ind12>Ne szánjatok. – Miénk</span><br>
Ez őrülés; mi józanságtokat<br>
Nem írigyeljük. Hisz, mi a világon<br>
Nagy és nemes volt, mind ily őrülés,<br>
Melynek higgadt gond korlátot nem ír. –<br>
Szellembeszéd az, mely nemesb körökbűl<br>
Felénk rebeg, mint édes zengemény,<br>
Tanúja, hogy lelkünk vele rokon,<br>
S megvetjük e földnek hitvány porát,<br>
Keresve útat a magasb körökbe. –<br>
(<i>Évát ölelve tartja.</i>)

<p>AZ AGGASTYÁN<br>
Mit hallgatjuk tovább, kórházba őket!

<p>LUCIFER<br>
Itt gyors segély kell. Ádám, útazunk!<br>
(<i>Elsüllyednek.</i>)

</section>






<section id=tizenharmadik-szin>

<h2><a href="tragedia.html#tizenharmadik-szin">TIZENHARMADIK SZÍN</a></h2>

<p>(<i>Az űr. Földünk egy szelete a távolban látszik,<br> mindég kisebbedve, mígnem csillagul tűnik csak fel, a többiek<br> közé vegyülten. A szín félhomállyal kezdődik,<br> mely vaksötétté válik lassankint. <br>Ádám, mint öreg, Luciferrel röpülve.</i>)

<p>ÁDÁM<br>
Őrjöngő röptünk, mondd, hová vezet?

<p>LUCIFER<br>
Hát nem vágytál-e, menten a salaktól,<br>
Magasb körökbe, honnan, hogyha jól<br>
Értettelek, rokon szellem beszédét<br>
Hallottad?

<p>ÁDÁM <span class=ind19>Az igaz, de ily ridegnek</span><br>
Nem képzelém feléjök útamat.<br>
E tér oly puszta, ollyan idegen,<br>
Mint hogyha szentségsértő járna benne,<br>
S keblemben két érzés küzdelme foly:<br>
Érzem, mi hitvány a föld, hogy magas<br>
Lelkem lezárja, s vágyom el köréből;<br>
De visszasírok, fáj, hogy elszakadtam. –<br>
Ah, Lucifer! Nézz csak földünkre vissza,<br>
Először a virág tűnt el szemünkből,<br>
Aztán az erdők rezgő lombjai;<br>
A jólismert táj száz kedves helyével<br>
Jellem nélkűli síksággá lapult.<br>
Mi érdekes volt, minden elmosódott.<br>
Most már a szirt törpül le rossz görönggyé,<br>
A villámterhes felhő, melyben ott lenn<br>
Szent szózatot sejt a pór s megriad,<br>
Mi nyomorú párázattá silányul.<br>
A bömbölő tenger végetlene<br>
Hová, hová lett? Szürke folt gyanánt áll<br>
A gömbön, mely keringve elvegyül<br>
Milljó társ közt, s az volt egész világunk.<br>
Óh, Lucifer, aztán meg ő, meg ő –<br>
El kelle tőlünk annak is maradni? –

<p>LUCIFER<br>
Emelkedett szempontunkból, hiába,<br>
Először a báj vész el, azután<br>
A nagyság és erő, míg nem marad<br>
Számunkra más, mint a rideg matézis. –

<p>ÁDÁM<br>
A csillagok megettünk elmaradnak,<br>
S nem látok célt, nem érzek akadályt.<br>
Szerelem és küzdés nélkül mit ér<br>
A lét. Hideg borzongat, Lucifer!

<p>LUCIFER<br>
Ha eddig tartott csak nagy hősiséged,<br>
Úgy térjünk vissza porban játszani.

<p>ÁDÁM<br>
Ki mondja ezt? Előre hát, előre:<br>
Csak addig fáj, míg végképp elszakad,<br>
Mely a földhöz csatol, minden kötél. –<br>
De, hajh, mi ez, lélekzetem szorúl,<br>
Erőm elhágy, eszméletem zavart,<br>
Több volna-é mesénél <span class=nospace title="a görög mitológiában a tengeristen és a földanya fia, akit csak a földről felemelve tudott legyőzni a nagy erejű Héraklész is">Anteusz</span>,<br>
Ki addig élt csak, míg a föld porával<br>
Érintkezett?

<p>A FÖLD SZELLEMÉNEK SZAVA<br>
<span class=ind18>Igen, több az mesénél.</span><br>
Te ismersz már, a földnek szellemét,<br>
Csak én lélekzem benned, tudhatod.<br>
Itt a sorompó, eddig tart hatalmam,<br>
Térj vissza, élsz – hágd át, megsemmisülsz,<br>
Mint ázalagféreg, mely csöpp vizében<br>
Fickándozik. – E csepp a föld neked. –

<p>ÁDÁM<br>
Dacolok véled, hasztalan ĳesztesz,<br>
Testem tiéd tán, lelkem az enyém,<br>
A gondolat s igazság végtelen,<br>
Előbb megvolt az, mint anyagvilágod.

<p>A FÖLD SZELLEMÉNEK SZAVA<br>
Hiú ember! Próbáld, s szörnyet bukol.<br>
Előbbvaló-e rózsánál az illat,<br>
Alak a testnél, s napnál a sugára?<br>
Óh, hogyha látnád árva lelkedet<br>
A végtelen űrben keringeni,<br>
Amint értelmet és kifejezést<br>
Keres hiába, idegen világban,<br>
S nem érez többé semmit és nem ért,<br>
Megborzadnál. Mert minden felfogás<br>
És minden érzés, mely benned feszül, csak<br>
Kisúgárzása e csoport anyagnak,<br>
Mit földednek hívsz, s mely ha más leendne,<br>
Nem létezhetnék többé, véled együtt. –<br>
A szépet, rútat, üdvöt és pokolt<br>
Csak szellememtől vontad el magadnak,<br>
Mely kis hazádnak rendét lengi át. –<br>
Óh, ami itten örökös igazság,<br>
Egy más világban az tán képtelen,<br>
És a lehetlen tán természetes.<br>
A súly nem létez, a lét nem mozog,<br>
Mi itten lég, az ott tán gondolat,<br>
Mi itten fény, az ottan hang talán,<br>
S <span class=nospace title="kirstályosodik">jegecül</span> tán, mi itten nőve nő. –

<p>ÁDÁM<br>
Nem tántorítsz el, lelkem felfelé tör. –<br>

<p>A FÖLD SZELLEMÉNEK SZAVA<br>
Ádám, Ádám, a végső perc közelg:<br>
Térj vissza, a földön naggyá lehetsz,<br>
Míg, hogyha a mindenség gyűrüjéből<br>
Léted kitéped, el nem tűri Isten,<br>
Hogy megközelítsd őt – s elront kicsínyűl. –

<p>ÁDÁM<br>
Ugyis nem ront-e majd el a halál? –<br>

<p>A FÖLD SZELLEMÉNEK SZAVA<br>
A vén hazugság e hiú szavát<br>
Ne mondd, ne mondd, itt a szellemvilágban –<br>
Egész természet átborzadna tőle. –<br>
Szentelt pecsét az, feltartá az Úr<br>
Magának. A tudás almája sem<br>
Törhette azt fel.

<p>ÁDÁM <span>Majd én feltöröm.</span><br>
(<i>Továbbrepülnek. Ádám egy sikoltással megmerevül.</i>)<br>
Végem van!

<p>LUCIFER (<i>kacagva</i>) <span class=nospace>Győzött hát a vén hazugság. –</span><br>
(<i>Amint Ádámot eltaszítja magától.</i>)<br>
E báb-istenség most már elkeringhet<br>
Az űrben, új bolygóként, mellyen újra<br>
Számomra fog tán élet fejledezni. –<br>

<p>A FÖLD SZELLEMÉNEK SZAVA<br>
Korán a káröröm még, Lucifer!<br>
Csak érinté az idegen világot,<br>
Nem oly könnyű országomból kitörni. –<br>
Honos szózat hív, térj, ﬁam, magadhoz!

<p>ÁDÁM (<i>eszmélve</i>)<br>
Élek megint. – Érzem, mert szenvedek,<br>
De szenvedésem is édes nekem,<br>
Oly iszonyatos az, megsemmisülni. –<br>
Óh, Lucifer! Vezess földemre vissza,<br>
Hol oly sokat csatáztam hasztalan,<br>
Csatázzam újra, és boldog leszek. –

<p>LUCIFER<br>
S e sok próbára mégis azt hiszed,<br>
Hogy új küzdésed nem lesz hasztalan?<br>
S célt érsz? Valóban e megtörhetetlen<br>
Gyermekkedély csak emberé lehet. –

<p>ÁDÁM<br>
Korántse vonz ily dőre képzelet,<br>
A célt, tudom, még százszor el nem érem.<br>
Mit sem tesz. A cél voltaképp mi is?<br>
A cél megszűnte a dicső csatának,<br>
A cél halál, az élet küzdelem,<br>
S az ember célja e küzdés maga.

<p>LUCIFER<br>
Valóban szép vigasz, már hogyha még<br>
A harc eszméje volna legalább nagy,<br>
De holnap gúnyolod, miért ma vívsz,<br>
Gyermekjáték volt, ami lelkesített. –<br>
Nem vérezél-e el <span class=nospace title="i. e. 338-ban a görög városállamok itt vesztették el önálógásukat a II. Philipposz makedón király ellenében elvesztett csatában">Chaeroneánál</span><br>
A megbukott szabadság védletében,<br>
És <span class=nospace title="Nagy Konstantin (i. sz. 274–337), az utolsó nagy római császár">Constantinnal</span> nem küzdél-e később,<br>
Világuralmát hogy megalapítsd?<br>
Nem vesztél-é el hitmártír gyanánt,<br>
S később a tudománynak fegyverével<br>
Nem álltál-é a hitnek ellenében?

<p>ÁDÁM<br>
Igaz, igaz, de mindegy, bármi hitvány<br>
Volt eszmém, akkor mégis lelkesített,<br>
Emelt, és így nagy és szent eszme volt.<br>
Mindegy, kereszt vagy túdomány, szabadság<br>
Vagy nagyravágy formájában hatott-e,<br>
Előre vitte az embernemet. –<br>
Óh, vissza hát a földre, új csatára. –

<p>LUCIFER<br>
S feledted-é már a tudós szavát,<br>
Ki felszámolta, hogy négy ezredévre<br>
Világod megfagy – a küzdés eláll?

<p>ÁDÁM<br>
Ha tudományunk nem dacol vele.<br>
De fog dacolni, érezem, tudom. –

<p>LUCIFER<br>
S aztán? – Van-é küzdés, nagyság, erő<br>
A mesterkélt világban, mellyet az<br>
Ész rendezett teóriáiból,<br>
S melyet magad szemlélhetél imént. –

<p>ÁDÁM<br>
Csak mentse meg a földet – elmulik<br>
Az is, mint minden, ami hívatását<br>
Betölté, s akkor újra felmerűl<br>
Az eszme, melly éltet lehel reája.<br>
Vezess csak vissza, égek látni már,<br>
A megmentett földön mi új tanért<br>
Fogok fellelkesülni. –

<p>LUCIFER <span class=ind22>Vissza hát! –</span>

</section>





<section id=tizennegyedik-szin>

<h2><a href="tragedia.html#tizennegyedik-szin">TIZENNEGYEDIK SZÍN</a></h2>

<p>(<i>Hóval és jéggel borított hegyes, fátalan vidék.<br> A nap mint veres, sugártalan golyó<br> áll ködfoszlányok között. Kétes világosság.<br> Az előtéren nehány korcs nyír, boróka és kúszófenyő-bokor<br> között eszkimó viskó.<br> Ádám mint egészen megtört aggastyán, bot mellett jő<br> lefelé a hegyekről Luciferrel.</i>)

<p>ÁDÁM<br>
Mit járjuk e végetlen hóvilágot,<br>
Hol a halál néz ránk üres szemekkel,<br>
Csak egy-egy fóka ver zajt, vízbe bukva,<br>
Amint felretten lépteink zaján;<br>
Hol a növény is küzdni már kifáradt,<br>
Korcsult bokor leng a zuzmók között,<br>
S a hold vörös képpel néz köd megől<br>
Halál lámpájaként a sírgödörbe. –<br>
Oda vezess, hol pálmafák virulnak,<br>
A napnak, illatoknak szép honába,<br>
<span class=nospace title="ahol">Holott</span> az ember lelke, erejének<br>
Öntudatára fejlődött egészen. –

<p>LUCIFER<br>
Ottan vagyunk. E vérgolyó napod.<br>
Lábunk alatt a föld egyenlitője. –<br>
A tudomány nem győzött végzetén. –

<p>ÁDÁM<br>
Szörnyű világ! – Csupán meghalni jó.<br>
Nem sajnálandom, amit itt hagyok.<br>
Ah, Lucifer! Ki egykor ottan álltam<br>
Az ember bölcsejénél, aki láttam,<br>
Mi nagy jövő reménye ringa benne,<br>
Ki annyi harcát mind végigcsatáztam,<br>
Ez órjás síron, melyre gyászlepelt<br>
A természet dobott, midőn merengek,<br>
Első, utolsó ember a világon:<br>
Szeretném tudni, hogy bukott fajom?<br>
Nemes küzdésben, nagyszerűen-é,<br>
Nyomorún-é, törpülve ízrül ízre,<br>
Nagyság nélkűl és könnyre érdemetlen.

<p>LUCIFER<br>
Ah, ah, hiú ha vagy <i>nagy</i> szellemedre, –<br>
Amint nevezni már úgy kedveled<br>
Azon erőt, mely a vért lükteti,<br>
És ifjú keblet eszményért dagaszt:<br>
Ne kívánj állni végre mint tanú<br>
Saját halotti ágyadnál. – Ez óra<br>
Csodálatos átvizsgálása ám<br>
A gazda nélkül készült számvetésnek.<br>
A hagymázos láz elriasztja mind<br>
Az életláz csillámló képeit,<br>
Aztán ki tudja, mellyik volt való.<br>
A végső küzdés kisszerű jaja<br>
Nagy gúnykacaj éltünk küzdelmire.

<p>ÁDÁM<br>
Miért nem vesztem hát el a magasban,<br>
Erőm és lelkem teljes érzetével,<br>
Inkább, mint így hallgatni önmagam<br>
Síríratát, mit egy szellem rideg<br>
Közönye tart, ki harcaimban és<br>
Halálomban nem osztozik velem. –

<p>LUCIFER<br>
Ismét fajodra ismerek könyedben,<br>
Mellyel kiséred ébredésedet<br>
Kedvenc ábrándból tiszta felfogásra. –<br>
De nyúgodjál meg, hisz még él fajod.<br>
Nézd, ott is áll még egy embertanya,<br>
S gazdája, ím, most lép ki ajtaján. –<br>
(<i>Egy eszkimó a <span class=nospace title="(palóc tájszó) kalyibából">gulibából</span> kilép,<br> fókavadászatra felkészülten.</i>)

<p>ÁDÁM<br>
E korcs alak, e torzkép volna-é<br>
Nagyságomnak bitor örököse?<br>
Mért hagytad látnom, Lucifer! Valóban<br>
A vígasz rosszabb, mint volt bánatom.

<p>AZ ESZKIMÓ<br>
Léteznek hát mégiscsak istenek<br>
Felettünk? Ím, előttem megjelentek.<br>
De hát, ki tudja, jók vagy rosszak-e,<br>
Menekszem tőlük, az legbiztosabb.<br>
(<i>Vissza akar vonulni.</i>)

<p>LUCIFER<br>
Megállj, egy szóra!

<p>AZ ESZKIMÓ (<i>leborulva</i>) <span class=nospace>Kegyelem, uram!</span><br>
Az első fókát néked áldozom,<br>
Mit elfogok, csak hallgass meg, s ne ronts el.

<p>LUCIFER<br>
Hát ahhoz a fókához mily jogod van,<br>
Hogy éltével váltod meg a tiédet?

<p>AZ ESZKIMÓ<br>
Hogy bírok véle: hisz látom, körűlem<br>
Miként eszi a férget fürge hal,<br>
Halat a fóka, a fókát meg én.

<p>LUCIFER<br>
S a nagy szellem veled táplálkozik.

<p>AZ ESZKIMÓ<br>
Tudom, tudom, de a kicsíny időt,<br>
Melyben mozogni hágy kegyelmesen,<br>
Vásárolom meg véres áldozattal.

<p>ÁDÁM<br>
Mi gyáva nézlet!

<p>LUCIFER <span class=ind12>S mást tevél-e te?</span><br>
Az a különbség csak közöttetek,<br>
Hogy ő fókát, te embert áldozál<br>
Az istenségnek, mellyet alkotál<br>
Saját képedre, mint ez az övére.

<p>AZ ESZKIMÓ<br>
Látom, haragszol, és érzem, miért.<br>
Ínségemben hogy fel mertem sohajtni<br>
A nap jótékony istenéhez, aki<br>
Nem kér, csak ád, ki ős regénk szerint<br>
Itt is parancsolt egykor. – Óh, bocsáss meg,<br>
S elátkozom örökre.

<p>ÁDÁM <span class=ind1>Ím, nagy Isten,</span><br>
Tekints le és pirulj, mi nyomorult,<br>
Akit remeknek alkotál, az ember!

<p>AZ ESZKIMÓ<br>
Nagyon haragszik társad, éhes ő is?

<p>LUCIFER<br>
Sőt, mert nem éhes, épp azért haragszik.

<p>ÁDÁM<br>
Mi helytelen faragsz rosz élceket!

<p>LUCIFER<br>
Igazság az, nem élc. Okoskodásod<br>
A jóllakotté, míg itt társadé<br>
Éhes gyomornak ﬁlozóﬁája.<br>
Okokkal egymást meg nem győzitek,<br>
De egyetérttek rögtön, hogyha te<br>
Kiéhezél, vagy ő majd jóllakott.<br>
Igen, igen, akármint képzelődöl,<br>
Mindég az állat első bennetek,<br>
És csak midőn ezt el bírád csitítni,<br>
Eszmél az ember, hogy nagy-gőgösen<br>
Megvesse azt, mi első lényege. –

<p>ÁDÁM<br>
Méltó beszéd hozzád, Lucifer, ez,<br>
Ki minden szentet kárörvendve vonsz<br>
A föld porába. Hát minden nagy eszme,<br>
Nemes cselekmény konyhánk gőze csak,<br>
Vagy oly körülmény dőre magzata,<br>
Mit egytül egyig a hitvány anyag<br>
Nehány törvénye mozgat, s tart lekötve? –

<p>LUCIFER<br>
S van-é különben? – Azt hiszed talán,<br>
<span class=nospace title="Spárta királya (uralkodott i. e. 491–480), aki a thermopülei szorosban halt hősi halált, a perzsák elleni harcban.">Hogy Leonídász meghal a szorosban,</span><br>
Ha ahelyett, hogy barna levesével<br>
Táplálkozik olyan köztársaságban,<br>
Melynek még pénze sincs, lucullusi<br>
Villában issza édes mámorát<br>
Kelet minden kéjének? Vagy talán<br>
Brutus meghal, ha a szép Porciához<br>
Hazasiet, s a harc izgalmait<br>
Kiheveri egy jó ebéd után?<br>
Hogyan tenyész a bűn, hogy a nemesség?<br>
Nem ronda lég, nyomor szülé-e azt,<br>
Nem napvilág, szabadságérzet ezt,<br>
Átörökítve késő származékban<br>
Alakban és szellemben önmagát?<br>
Hányan mondák, hogy számoltak magukkal,<br>
És felköték egy fára magukat.<br>
De ha leoldák hívatlan kezek,<br>
Az élet új érintkezése már<br>
Feledteté velök a számadást. –<br>
Ha nagy Hunyad nem méltó nép körében<br>
Jő a világra, hogyha szerecsen<br>
Sátornak árnya reszket bölcsején:<br>
Mi lesz első hőséből a keresztnek?<br>
Vagy Luther, hogyha pápa lessz esetleg,<br>
S <span class=nospace title="Giovanni di Medici (1475–1521), akit 1513-ban választottak pápává. X. Leó néven uralkodva, ő volt Luther kiközösítője.">Leó</span> tanár egy német egyetemben:<br>
Ki tudja, nem reformál-é emez,<br>
S az sújtja átkát a dúló merészre?<br>
Mi lesz Napóleon, ha büszke útját<br>
Nem egy nép vére egyenlíti ki?<br>
Elposhad tán egy bűzhödt laktanyában. –

<p>ÁDÁM (<i>Lucifer száját befogva</i>)<br>
Ne többet! – Mind, amit csak fejtegetsz,<br>
Oly egyszerűnek látszik, oly valónak:<br>
De annál károsabb. – A babona<br>
Bárgyút vakít csak, aki úgysem érzi<br>
A szellemet, mely köztünk hat, mozog;<br>
De testvérét felismerné a jobb, ha<br>
Rideg tanod számokkal meg nem ölné. –

<p>LUCIFER<br>
Beszélj tehát társaddal, meg nem árt<br>
Még egy kis lecke az önismeretből.

<p>ÁDÁM<br>
Sokan tengődtök-é még e vidéken?

<p>AZ ESZKIMÓ<br>
Sokan bizon, többen, mint ujjamon<br>
Számíthatok. – Szomszédimat, igaz,<br>
Agyonverém már mind, de hasztalan,<br>
Mindég kerülnek újak; s oly kevés<br>
A fókafaj. – Ha isten vagy, tegyed,<br>
Könyörgök, hogy kevesb ember legyen,<br>
S több fóka. –

<p>ÁDÁM <span class=ind12>Lucifer, jerünk, elég volt!</span>

<p>LUCIFER<br>
No, legalább tekintsük meg nejét.

<p>ÁDÁM<br>
Nem akarom meglátni, mert ha süllyedt<br>
A férﬁú, szemünknek ronda látvány:<br>
De megvetést szül keblünkben csupán.<br>
A nő, az eszmény, e megtestesült<br>
Költészet, hogyha süllyedt, torzalak lesz,<br>
Mely borzadályt szül. Menj, ne lássam őt.<br>
(<i>Ezalatt Lucifer Ádámot a gunyhó felé vonta,<br> most az ajtót felrúgja, bent Éva mint az<br> eszkimó neje látszik. Ádám mereven bámul,<br> a küszöbön állva.</i>)

<p>LUCIFER<br>
Nem lelsz-e benne régi ismerősre?<br>
Öleld meg hát, hisz e becsűletes<br>
Ember halálba’ sértve lesz, ha ily<br>
Tisztességet se gyakorolsz nején.

<p>ÁDÁM<br>
Öleljem ezt, ki egy <span class=nospace title="a leghíresebb görög hetérát az ókori Athénban">Aszpáziát</span><br>
Tarték karomban! Ezt, kiben derengni<br>
Látom megint annak vonásait,<br>
De úgy, mint hogyha csókjai között<br>
Állattá válna. –

<p>AZ ESZKIMÓ (<i>gunyhójába lépve</i>) <span class=nospace>Nőm! Vendégeink</span><br>
Érkeztek ím. Lásd őket szívesen.<br>
(<i>Éva Ádám nyakába borul, s a gunyhóba vonja.</i>)

<p>ÉVA<br>
Légy üdvözölve, idegen, pihenj meg.

<p>ÁDÁM (<i>bontakozva</i>)<br>
Segítség, Lucifer! El innen, el,<br>
Vezess jövőmbül a jelenbe vissza,<br>
Ne lássam többé ádáz sorsomat:<br>
A hasztalan harcot. Hadd fontolom meg:<br>
Dacoljak-é még Isten végzetével. –

<p>LUCIFER<br>
Ébredj hát, Ádám! Álmod véget ért. –

</section>





<section id=tizenotodik-szin>

<h2><a href="tragedia.html#tizenotodik-szin">TIZENÖTÖDIK SZÍN</a></h2>

<p>(<i>A nézőhely átváltozik a harmadik szín pálmafás vidékévé.<br> Ádám, ismét mint ifjú, még álomittasan<br> kilép a gunyhóból s álmélkodva körülnéz. Éva bent szunnyad.<br> Lucifer a középen áll. Ragyogó nap.</i>)

<p>ÁDÁM<br>
Rettentő képek, óh, hová levétek?<br>
Körültem minden úgy él, úgy mosolyg,<br>
Mint elhagyám, míg szívem megtörött.

<p>LUCIFER<br>
Hiú ember! Hát azt kivánod-é,<br>
Hogy a természet rendje felbomoljon,<br>
Új üstökös ragyogjon éjeden,<br>
Remegjen a föld, egy féreg, ha elvesz?

<p>ÁDÁM<br>
Álmodtam-é csak, vagy most álmodom,<br>
És átalán több-é, mint álom, a lét,<br>
Egy percre melly a holt anyagra száll,<br>
Hogy azzal együtt végképp szétbomoljon?<br>
Miért, miért e percnyi öntudat,<br>
Hogy lássuk a nemlét borzalmait? –

<p>LUCIFER<br>
Siránkozol? – Csupán a gyávaság<br>
Fogadja el harc nélkül a csapást,<br>
Mit elkerülni még hatalma van.<br>
De a végzetnek örökös betűit<br>
Nyugodtan nézi, és nem zúgolódik<br>
Miattuk az erős, azt nézve csak,<br>
Hogy állhatand meg még alattuk is.<br>
Ily végzet áll a történet felett,<br>
Te eszköz vagy csak, mellyet hajt előre. –

<p>ÁDÁM<br>
Nem, nem, hazudsz, az akarat szabad.<br>
Kiérdemeltem ezt nagyon magamnak,<br>
Lemondtam érte a paradicsomról.<br>
Sokat tanultam álomképeimből,<br>
Kiábrándultam sokból, s most csupán<br>
Tőlem függ, útam másképpen vezetni.

<p>LUCIFER<br>
Ha a felejtés és örök remény<br>
Nem volna a végzetnek frígyese,<br>
Hogy, míg amaz hegeszti a sebet,<br>
Ez szőnyeget von a mélység fölé<br>
S biztatva mondja: száz merész beléhullt,<br>
Te léssz a boldog, aki átugorja. –<br>
De látál, úgye, mint tudós, egyéb<br>
Sok furcsaság közt oly bélférget is,<br>
Mely vércsében s macskában bír csak élni,<br>
S kifejlődése első korszakát<br>
Mégis csak az egérben töltheti.<br>
Sem egy, sem más egér nincs kitűzve<br>
Érezni macska-, vércse-körmöket,<br>
S mely óvatos, ki is kerülheti,<br>
Mint agg múlván ki házias körében.<br>
De renditetlen törvény őrködik,<br>
Hogy annyi jusson mégis ellenének,<br>
Amennyi kell, hogy ezredek után<br>
Még a puhány is éljen a világon. –<br>
Az ember sincs egyénileg lekötve,<br>
De az egész nem hordja láncait;<br>
A lelkesűlés, mint ár, elragad,<br>
Ma egy tárgyért, holnap másért megint.<br>
A máglyának meglesznek martaléki,<br>
S meglesznek, akik gúnyolódni fognak. –<br>
S ki lajstromozza majd a számokat,<br>
Következetes voltán bámuland<br>
A sorsnak, mely házasságot, halált,<br>
Bűnt és erényt arányosan vezet,<br>
Hitet, őrűlést és öngyilkolást. –

<p>ÁDÁM<br>
Megállj! Mi eszme villant meg fejemben –<br>
Dacolhatok még, Isten, véled is.<br>
Bár százszor mondja a sors: eddig élj,<br>
Kikacagom, s ha tetszik, hát nem élek.<br>
Nem egymagam vagyok még e világon?<br>
Előttem e szirt, és alatta mély:<br>
Egy ugrás, mint utolsó felvonás …<br>
S azt mondom: vége a komédiának. –<br>
(<i>Ádám a szirt felé halad, Éva kilép az ajtón.</i>)

<p>LUCIFER<br>
Ah, vége, vége: mily badar beszéd!<br>
Hiszen minden perc nem vég s kezdet is?<br>
Ezért láttál-e néhány ezredévet? –

<p>ÉVA<br>
Ádám, miért lopóztál tőlem úgy el,<br>
Utolsó csókod oly hideg vala,<br>
S gond vagy harag van most is arcodon.<br>
Úgy félek tőled …

<p>ÁDÁM (<i>továbbhaladva</i>) <span class=nospace>Mért is jársz utánam,</span><br>
Mit leskelődöl lépteim után?<br>
A férﬁúnak, e világ urának,<br>
Más dolga is van, mint hiú enyelgés.<br>
Nő azt nem érti, s nyűgül van csupán.<br>
(<i>ellágyulva</i>)<br>
Mért nem szunyadtál még csak egy kicsinyt:<br>
Nehezebb lesz most már az áldozat,<br>
Mit a jövőnek hozni tartozom. –

<p>ÉVA<br>
Ha meghallgatsz, még könnyebb lesz talán,<br>
Mert ami eddig kétséges vala,<br>
Most biztosítva áll már: a jövő. –

<p>ÁDÁM<br>
Hogyan?

<p>ÉVA <span class=ind16>Tudom, fel fog mosolygni arcod,</span><br>
Ha megsugom. De jőj hát közelebb:<br>
Anyának érzem, óh, Ádám, magam.

<p>ÁDÁM (<i>térdre esve</i>)<br>
Uram, legyőztél. Ím, porban vagyok<br>
Nélkűled, ellened hiába vívok:<br>
Emelj vagy sújts, kitárom keblemet.

<p>LUCIFER<br>
Féreg! Feledted-é nagyságodat,<br>
Melyet nekem köszönhetsz. –

<p>ÁDÁM <span class=ind6>Hagyd el azt!</span><br>
Hiú káprázat volt; ez nyúgalom!

<p>LUCIFER<br>
S te, dőre asszony, mondd, mit kérkedel?<br>
Fiad Édenben is bűnnel fogamzott.<br>
Az hoz földedre minden bűnt s nyomort.

<p>ÉVA<br>
Ha úgy akarja Isten, majd fogamzik<br>
Más a nyomorban, aki eltörűli,<br>
Testvériséget hozván a világra. –

<p>LUCIFER<br>
Fellázadsz-é, rabszolga, ellenem?<br>
Fel a porból, állat.<br>
(<i>Ádám felé rúg. Az ég megnyílik: az Úr<br> dicsőülten, angyaloktól környezve megjelen.</i>)

<p>AZ ÚR <span class=ind22>A porba, szellem!</span><br>
Előttem nincsen nagyság.

<p>LUCIFER (<i>görnyedezve</i>) <span class=nospace>Átok, átok!</span>

<p>AZ ÚR<br>
Emelkedjél, Ádám, ne légy levert,<br>
Midőn látod, kegyembe veszlek újra.

<p>LUCIFER (<i>félre</i>)<br>
Mint látom, itt családi jelenet<br>
Fejlődik, szép talán az érzelemnek,<br>
De értelmemnek végtelen unalmas.<br>
Legjobb elsompolyognom. (<i>Indul.</i>)

<p>AZ ÚR <span class=ind14>Lucifer!</span><br>
Szavam van hozzád is, maradj tehát.<br>
Te meg, ﬁam, beszéld el, hogy mi bánt úgy.

<p>ÁDÁM<br>
Uram! Rettentő látások gyötörtek,<br>
És nem tudom, mi bennök a való.<br>
Óh, mondd, óh, mondd, minő sors vár reám:<br>
E szűkhatáru lét-e mindenem,<br>
Melynek küzdése közt lelkem szürődik,<br>
Mint bor, hogy végre, amidőn kitisztult,<br>
A földre öntsd, és béigya porond?<br>
Vagy a nemes szeszt jobbra rendeléd?<br>
Megy-é előbbre majdan fajzatom,<br>
Nemesbedvén, hogy trónodhoz közelgjen,<br>
Vagy, mint malomnak barma, holtra fárad,<br>
S a körből, melyben jár, nem bír kitörni?<br>
Van-é jutalma a nemes kebelnek,<br>
Melyet kigúnyol vérhullásaért<br>
A kislelkű tömeg? Világosíts fel,<br>
S hálásan hordok bármi végzetet;<br>
Csak nyerhetek cserémben, mert ezen<br>
Bizonytalanság a pokol. –

<p>AZ ÚR <span class=ind4>Ne kérdd</span><br>
Tovább a titkot, mit jótékonyan<br>
Takart el istenkéz vágyó szemedtől.<br>
Ha látnád, a földön múlékonyan<br>
Pihen csak lelked, s túl örök idő vár:<br>
Erény nem volna itt szenvedni többé.<br>
Ha látnád, a por lelkedet felissza:<br>
Mi sarkantyúzna, nagy eszmék miatt,<br>
Hogy a muló perc élvéről lemondj?<br>
Míg most, jövőd ködön csillogva át,<br>
Ha percnyi léted súlyától legörnyedsz,<br>
Emel majd a végetlen érzete.<br>
S ha ennek elragadna büszkesége,<br>
Fog korlátozni az arasznyi lét.<br>
És biztosítva áll nagyság, erény. –

<p>LUCIFER (<i>kacagva</i>)<br>
Valóban, melyre lépsz, dicső a pálya,<br>
Nagyság s erény leszen tehát vezéred,<br>
E két szó, mely csak úgy bír testesülni,<br>
Ha babona, előitélet és<br>
Tudatlanság álland mellette őrt. –<br>
Miért is kezdtem emberrel nagyot,<br>
Ki sárból, napsugárból összegyúrva<br>
Tudásra törpe, és vakságra nagy. –

<p>ÁDÁM<br>
Ne gúnyolj, óh, Lucifer, csak ne gúnyolj:<br>
Láttam tudásod tiszta alkotását,<br>
Nagyon hideg volt ottan e kebelnek. –<br>
De, óh, Uram! Ki fog feltartani,<br>
Hogy megmaradjak a helyes uton?<br>
Elvontad tőlem a vezérkezet,<br>
Hogy a tudás gyümölcsét ízlelém.

<p>AZ ÚR<br>
Karod erős – szived emelkedett:<br>
Végetlen a tér, mely munkára hív,<br>
S ha jól ügyelsz, egy szózat zeng feléd<br>
Szünetlenül, mely visszaint s emel,<br>
Csak azt kövesd. S ha tettdús életed<br>
Zajában elnémúl ez égi szó,<br>
E gyönge nő tisztább lelkűlete,<br>
Az érdekek mocskától távolabb,<br>
Meghallja azt, és szíverén keresztül<br>
Költészetté fog és dallá szürődni.<br>
E két eszközzel álland oldalodnál,<br>
Balsors s szerencse közt mind-egyaránt,<br>
Vigasztaló, mosolygó géniusz. –<br>
Te, Lucifer meg, egy gyürű te is<br>
Mindenségemben – működjél tovább:<br>
Hideg tudásod, dőre tagadásod<br>
Lesz az élesztő, mely forrásba hoz,<br>
S eltántorítja bár – az mit se tesz –<br>
Egy percre az embert, majd visszatér.<br>
De bűnhödésed végtelen leend<br>
Szünetlen látva, hogy mit rontni vágyol,<br>
Szép- és nemesnek új csirája lesz. –

<p>ANGYALOK KARA<br>
Szabadon bűn és erény közt<br>
Választhatni, mily nagy eszme,<br>
S tudni mégis, hogy felettünk<br>
Pajzsúl áll Isten kegyelme.<br>
Tégy bátran hát, és ne bánd, ha<br>
A tömeg hálátlan is lesz,<br>
Mert ne azt tekintse célúl,<br>
Önbecsét csak, ki nagyot tesz,<br>
Szégyenelve tenni másképp;<br>
És e szégyen öntudatja<br>
A hitványat földre szegzi,<br>
A dicsőet felragadja –<br>
Ámde útad felségében<br>
Ne vakítson el a képzet,<br>
Hogy, amit téssz, azt az Isten<br>
Dicsőségére <em>te</em> végzed,<br>
És ő éppen rád szorulna,<br>
Mint végzése eszközére:<br>
Sőt, te nyertél tőle díszt, ha<br>
Engedi, hogy tégy helyette. –

<p>ÉVA<br>
Ah, értem a dalt, hála Istenemnek!

<p>ÁDÁM<br>
Gyanítom én is, és fogom követni.<br>
Csak az a vég! – Csak azt tudnám feledni! –

<p title="Ter 4.10">AZ ÚR<br>
Mondottam, ember: küzdj és bízva bízzál!

</section>

<article class=links id=hivatkozasok>

  <h2>Általános ismertetők</h2>

    <dl>

      <dt><a href="http://mek.oszk.hu/02200/02228/html/04/179.html">A magyar irodalom története: Madách Imre</a></dt>
      <dd>Madách Imre és művei <i>A magyar irodalom történeté</i>ben</dd>

      <dt><a href="http://mek.oszk.hu/01100/01149/html/madach.htm">A magyar irodalom arcképcsarnoka: Madách Imre portréja</a></dt>
      <dd>Rövid áttekintő a Magyar Elektronikus Könyvtár oldalán</dd>

      <dt><a href="http://enciklopedia.fazekas.hu/palyakep/magyar/Madach.htm">Fazekas enciklopédia: Madách Imre alkotói portréja</a></dt>
      <dd>Madách életrajzának és főművének rövid áttekintése</dd>

      <dt><a href="http://www.lib.jgytf.u-szeged.hu/folyoiratok/tiszataj/97-03/diak.htm">A Tisztatáj diákmelléklete: Az ember tragédiája</a></dt>
      <dd>Vörös László ismertetése</dd>

      <dt><a href="http://zanza.tv/irodalom/romantika/madach-imre-az-ember-tragediaja-i-szerkezet">Az ember tragédiájának szerkezeti áttekintése</a></dt>
      <dd>A Zanza videós oktatóportál meglepően jó ismertetője</dd>

      <dt><a href="http://zanza.tv/irodalom/romantika/madach-imre-az-ember-tragediaja-ii-eszmek-es-szereplok">Eszmék és szereplők a műben</a></dt>
      <dd>A Zanza portál másik, szintén egész jó ismertetője</dd>

    </dl>





  <h2>Szövegváltozatok</h2>

    <dl>

      <dt><a href="http://mek.oszk.hu/00800/00849/html/02.htm">Az ember tragédiája főszövegének változatai</a></dt>
      <dd>Arany János javításai, a szövegkiadások összehasonlítása</dd>

      <dt><a href="http://mek.oszk.hu/00800/00849/html/01.htm">Kerényi Ferenc gondozta szöveg</a></dt>
      <dd>A főszöveg a Magyar Elektronikus Könyvtár oldalán</dd>

      <dt><a href="http://mek.oszk.hu/00900/00914/html/">A Madách Irodalmi Társaság gondozta szöveg</a></dt>
      <dd>Bene Kálmán szöveggondozása</dd>

    </dl>




  
  <h2>Tanulmányok, írások</h2>

    <dl>

      <dt><a href="http://irodalom.oszk.hu/villanyspenot/#!/fejezetek/wGP2dphSQ82UumTH8OPGsQ">Történelem és irónia</a></dt>
      <dd>S. Varga Pál tanulmánya <i>A magyar irodalom történetei</i>ből</dd>

      <dt><a href="http://epa.oszk.hu/02500/02518/00262/pdf/EPA02518_irodalomtortenet_1992_01_001-026.pdf">Létértelmező motívumok Az ember tragédiájában</a></dt>
      <dd>Eisemann György tanulmánya</dd>

      <dt><a href="http://epa.oszk.hu/00000/00001/00408/pdf/itk_EPA00001_2003_06_766-771.pdf">S. Varga Pál: Két világ között választani</a></dt>
      <dd>Eisemann György írása az <i>Irodalomtörténeti Füzetek</i>ből</dd>
      
      <dt><a href="http://www.bessenyei.hu/dokum/lukacs.htm">Madách tragédiája</a></dt>
      <dd>Lukács György írása a műről és annak recepciójáról</dd>
      
      <dt><a href="http://www.forrasfolyoirat.hu/9911/sandor.html">A Tragédia továbbgondolásának lehetőségei</a></dt>
      <dd>Sándor Iván Madách művének újraértelmezéséről</dd>
      
      <dt><a href="http://mek.oszk.hu/04800/04875/04875.htm">Madách Imre, a poeta philosophus</a></dt>
      <dd>Máté Zsuzsanna tanulmánykötete</dd>
      
      <dt><a href="http://mek.oszk.hu/05700/05700/05700.htm#9">A megértendő műalkotás</a></dt>
      <dd>Máté Zsuzsanna tanulmánya</dd>
      
      <dt><a href="http://doktori.btk.elte.hu/lit/baloghcsaba/diss.pdf">Az ember tragédiája és a korabeli kritika antinómiái</a></dt>
      <dd>Balogh Csaba doktori disszertációja</dd>
      
      <dt><a href="http://mek.oszk.hu/02500/02504/02504.pdf">Az ember tragédiája és finn fordításai</a></dt>
      <dd>Éva Gerevich-Kopteff doktori disszertációja</dd>
      
      <dt><a href="http://www.irodalomismeret.hu/files/2013_3/bardos_jozsef.pdf">Gondolatok Az ember tragédiája születéséről</a></dt>
      <dd>Bárdos József Madách alkotói módszeréről</dd>

      <dt><a href="http://epa.oszk.hu/00000/00022/00331/">Nyugat 1923. 3. szám</a></dt>
      <dd>A <i>Nyugat</i> Madách különszáma</dd>

    </dl>





  <h2>Hasznos linkek, érdekességek</h2>

    <dl>

      <dt><a href="http://madach.hu/">Madách Irodalmi Társaság</a></dt>
      <dd>Tanulmányok, monográfiák, Madách kiadványok</dd>

      <dt><a href="http://madach.mtak.hu/">Százötven éves Az ember tragédiája</a></dt>
      <dd>A teljes kézirat és egyéb érdekességek az MTAK oldalán</dd>

      <dt><a href="http://mek.oszk.hu/01900/01925/html/menu_hu/transhu/index.html">Az ember tragédiájának fordításai</a></dt>
      <dd>Madách művének összegyűjtött idegen nyelvű kiadásai</dd>

      <dt><a href="http://mek.oszk.hu/01900/01925/html/menu_hu/illusthu/szinek_hu.html">Az ember tragédiája illusztrációi</a></dt>
      <dd>Válogatás a mű illusztrációiból</dd>

      <dt><a href="http://mek.oszk.hu/00700/00716/html/00.htm#cim58">Karinthy Frigyes: Tizenhatodik szín</a></dt>
      <dd>Karinthy kiegészítő történelmi színe</dd>

      <dt><a href="http://mek.oszk.hu/00700/00716/html/00.htm#cim59">Karinthy Frigyes: Az emberke tragédiája</a></dt>
      <dd>Karinthy zseniális paródiája az <i>Így írtok ti</i> válogatásából</dd>

    </dl>





  <h2>Jankovics Marcell animációs filmje</h2>

    <dl>

      <dt><a href="https://www.youtube.com/watch?v=5B0HqbHfcBg">Előzetes: Az ember tragédiája</a></dt>
      <dd>Jankovics Marcell filmjének előzetese</dd>

      <dt><a href="http://www.filmvilag.hu/xista_frame.php?cikk_id=10877">Emberrajz</a></dt>
      <dd>Hirsch Tibor írása a <i>Filmvilág</i> folyóiratban</dd>

      <dt><a href="http://www.filmvilag.hu/xereses_aktcikk_c.php?&cikk_id=557">Miért játszik velünk?</a></dt>
      <dd>Interjú Jankovics Marcellel a mű kapcsán</dd>

      <dt><a href="http://www.filmtett.ro/cikk/1184/jankovics-marcell-az-ember-tragediaja">„Be van fejezve a nagy mű”</a></dt>
      <dd>A <i>Filmtett</i> kritikája</dd>

      <dt><a href="http://prizmafolyoirat.com/2011/12/07/animateka-20-orosz-anna-ida-a-legek-filmje-jankovics-marcell-az-ember-tragediaja/">A legek filmje</a></dt>
      <dd>A <i>PRIZMA</i> folyóirat kritikája</dd>

      <dt><a href="http://index.hu/kultur/cinematrix/kritika/2011/11/30/a_lerajzolt_isten/">A lerajzolt Isten</a></dt>
      <dd>Az <i>Index</i> kritikája</dd>

      <dt><a href="http://www.origo.hu/filmklub/blog/kritika/20111129-az-ember-tragediaja-kritika-jankovics-marcell-madach-imre-.html">Be van fejezve a nagy mű</a></dt>
      <dd>Az <i>Origo</i> kritikája</dd>

      <dt><a href="http://www.irodalmijelen.hu/05242013-1527/megrajzolt-alomutazas-jankovics-marcell-az-ember-tragediaja">Megrajzolt álomutazás</a></dt>
      <dd>Az <i>Irodalmi Jelen</i> kritikája</dd>

    </dl>

</article>

<footer><p><small><a href="humans.txt">Kolofon: megjegyzések a kiadáshoz</a></small></footer>

</main>





<script src="js/fontfaceobserver.js"></script>

<script>
(function( w ){
if( w.document.documentElement.className.indexOf( "fonts-loaded" ) > -1 ){
return;
}
var font1 = new w.FontFaceObserver( "Kner Antikva", {
weight: 400,
style: "normal"
});
var font2 = new w.FontFaceObserver( "Kner Antikva Italic", {
weight: 400,
style: "italic"
});
w.Promise
.all([font1.check(), font2.check()])
.then(function(){
w.document.documentElement.className += "fonts-loaded";
});
}( this ));
</script>
